Nuvele de Ion Luca Caragiale

In vreme de razboi


In sfarsit ceata de talhari cazuse prinsa In capatul padurii Dobrenilor. Doi ani de zile, vreo cativa voinici, spoiti cu carbuni pe ochi, foarte-ndrazneti si foarte cruzi, bagasera spaima In trei hotare. Intai Incepusera cu hotia de cai; apoi o calcare, doua cu cazne; pe urma omoruri. Intre altele facusera acum In urma o vizita despre ziua lui Popa Iancu din Podeni.
Popa era un om cu dare de mana; ramas vaduv, desi foarte tanar, traia cu maica-sa. Ii mergeau treburile cat se poate de bine. In timp de un an si jumatate, cumparase doua sfori de mosie, ridicase un han si o pereche de case de piatra; vite multe, oi, cinci cai, si mai avea, se zice, si banet. Astea bateau la ochi, toata lumea credea ca popa gasise vreo comoara. La asa stare, trebuia, se-ntelege, sa se opreasca ochii talharilor.
Intr-o seara, Iancu a facut prostia sa ramana acasa singur de tot: pe batrana a trimis-o cu trasura la targ, cu un baiat; pe un argat l-a manat la camp, pe alti doi, cu carele, dupa lemne la padure. Dupa miezul noptii, iacate oaspetii negri: l-au legat, l-au schingiuit si i-au luat o groaza de bani. Norocul batranei ca lipsea; facea poate gresala sa tipe, si talharii o omorau, cum s-a si Intamplat In alta parte cu o baba, peste cateva zile.
De mirare Insa un lucru - popa avea un buiestras minunat si doua iepe de prasila: nu i le-au luat. Dar ceva si mai curios - cainii din curte, niste dulai ca niste fiare, nu dedasera macar un semn de viata! Hotii au fel-de-fel de mestesuguri ca sa adoarma cainii cei mai salbatici; le da pesemne un fel de mancare descantata ori cine stie ce.
Pe preot l-au gasit a doua zi Intr-un tarziu legat butuc, cu muschii curmati de stransura franghiilor, cu calusu In gura, d-abia mai putand geme. L-au dezlegat degrab, si bietul om a povestit, gafaind si cu mintea pierduta de groaza, tot ce patimise.
Nu trecura nici doua saptamani si se auzi de alta calcare - aceea, In adevar, spaimantatoare.

Dar In sfarsit faradelegea asta fusese cea din urma. Oamenii spoiti cu negru cazusera In lanturile justitiei az-noapte, tocmai cand se porneau la o noua isprava. Vestea aceasta se Imprastiase Intr-o clipa ca o lumina linistitoare peste catetrele hotarele bantuite.
Catre seara se Intorcea acasa, calare pe buiestrasul lui, popa Iancu. Si calul si omul erau zdrobiti de umblet. De trei zile popa alergase dupa daraveri de negustorie, - vindea vite si cumpara porci. Pe unde umblase n-aflase nimica de prinderea talharilor. Maica-sa Il astepta cu masa; fiul n-avea pofta de mancare; ii era degraba sa mearga la neica Stavrache, hangiul, fratele-sau mai mare.
Hangiul era foarte multumit: om cu dare de mana, cu han in drum - mare greutate i se luase de pe suflet. Cate nopti nu dormise el o clipa macar cumsecade, tragand cu urechea si asteptand cu inima sarita pe musafirii de noapte! Negresit trebuia sa-i vie si lui randul odata si-odata.
Preotul intra in carciuma, tocmai cand d-l Stavrache se pregatea sa inchiza.
-Neica, zise el privind ciudat si sperios in toate partile, as vrea sa-ti spui ceva numaidecat.
-Ce?
-Ai sa vezi. Inchide si aide-n odaie amandoi... am venit la d-ta ca la un duhovnic...
Dupa aerul si tonul tanarului, fratele mai mare nu stia ce sa creaza; totusi intelese ca preotul avea lucruri serioase de spus. Trimise pe slugi si pe femeie sa se culce, inchise obloanele pravaliei si poarta hanului, si, dupa ce toata lumea se linisti, intra in odaita unde-l astepta popa tragand tutun si oftand greu.
-Ce e, ma?
-Am venit la d-ta ca la un duhovnic... N-aude nimeni?
-As! cine s-auza?
-Neica Stavrache, zise popa inecat, m-am nenorocit!
-De ce?
Popa a-nceput sa planga cu hohot si sa se bata cu pumnii in cap. Neica Stavrache nu intelegea deloc.
-Ce sa ma fac?... ce sa ma fac, neica?... spune d-ta, ca mi-esti frate mai mare...
Ce avea preotul pe suflet? Ce sa aiba? Lucru greu de-nteles, fireste; asa de greu ca d-l Stavrache, mai intai, nici n-a voit sa creaza.
Cum s-a putut? Omul cu greutate, proprietarul cu atatea acareturi si cuprins, mai bogat decat multa lume dimprejur! - frate-sau! preotul - sa fi fost capul bandei de talhari! Si cu toate astea era adevarat. Dracu-l impinsese! Si nenorocitul isi povesti din fir in par toate ispravile. Calcarea de la el fusese un marafet ca sa adoarma banuielile. Cu cateva zile inainte, un notar de stat - era cam beat - dusman vechi al popii, intalnindu-l la un han pe drum, i-a zis: "Bun buiestras ai, parinte! asta nu mai e cal de popa, e cal haiducesc, sa lase toate poterile-n urma!" si pe urma: "Bine-ti mai merge, parintele! mai cumparasi o sfoara de mosie! Cum de nu ti-e teama sa te calce talharii! pesemne ca esti dres!"
Neica Stavrache asculta in sfarsit si povestirea ispravii din urma de la arendasul Darmanestilor... Dar nu popa il omorase; el luptase cat putuse sa-i opreasca de la asa cruda fapta; ce era sa le faci insa? erau indarjiti: baba tipa si arendasul a tras cu arma - nu mai era chip sa stapanesti pe baieti.
Popa scapase din cursa intinsa la capatul padurii numai prin intamplare: aminteri puneau mana poterasii si pe el... Dar toti cetasii sunt prinsi... Or sa-i puna la cazne.. ei au sa spuna tot... tot... Or sa puna mana si pe el. Si popa, apucat de cutremur, isi smulgea parul din cap.
-Ce-i de facut, neica Stavrache? scapa-ma!
-Cum?... Nenorocitule! sa fugi! sa piei! sa te-neci mai bine decat sa puie mana pe tine! In fundul ocnei iti putrezesc oasele.
Pe cand vorbea d-l Stavrache, deodata s-aud afara zgomot, strigate si batai puternice in obloanele pravaliei. Amandoi raman incremeniti.
-Nu deschide! zice popa scotand un revolver de subt anteriu.
Dar bubuiturile se-ndesesc, - sunt oameni multi afara. D-l Stavrache, fara sa mai asculte de staruintele popii, care tremura ca varga, il impinge cat colo si trece-n pravalie. Tragand bine cu urechea, hangiul intelege ca are a face cu o lume vesela: o ceata de raufacatori e mult mai serioasa si mai tacuta; nu rade si nu chiuieste asa cu chef pe la miezul noptii. Si d-l Stavrache a ghicit bine. Strigand: "Numaidecat!" aprinde lampa si merge sa deschiza.
In adevar, sunt vreo douazeci de voluntari tineri, claie peste gramada, in cateva trasuri, condusi de un ofiter si doi sergenti rezervisti catre Dunare - la razboi. Poposesc doua-trei ceasuri aci, sa odihneasca si caii; despre ziua or sa porneasca; trebuie s-apuce trenul militar care trece dimineata la statia cea mai apropiata - cale de vreo patruzeci de kilometri. Sunt musterii buni, baieti cu dare de mana, si canta, si rad, si fac fel-de-fel de nebunii.
D-l Stavrache face tot ce poate ca sa-ndatoreze pe bravii tineri. Dupa ce au baut binisor, se astern unul langa altul, ticsiti, in cele doua odai mai mari ale hanului. Foarte obositi, tinerii fara grije dorm bustean. Hangiul, posomorat, sta cateva minute la ganduri adanci; dar deodata fata i se lumineaza: inauntrul fruntii a scanteiat o mare inspiratie. Omul trece repede in odaia unde il astepta cu atata nerabdare cainicul.
Ce si-au vorbit cei doi frati nu se poate spune, atat de-ncet si de discret si-au soptit. E destul a arata numai ce au facut. Preotul Iancu s-a asezat pe un scaun in mijlocul odaitii. D-l Stavrache a luat o pereche de foarfece si a-nceput sa-i reteze pletele; apoi tot mai scurt, unde mai bine, unde mai cu scari, l-a tuns la piele, muscaleste. Apoi i-a tuns scurt barba, i-a sapunit-o bine si la urma i-a ras-o cu perdaf. Toate astea foarte degraba.
La patru despre ziua, voluntarii s-au desteptat, s-au pus la rand si s-au numarat. D-l Stavrache le-a facut socoteala, a incasat suma de douazeci si cinci de lei si, multumindu-le, le-a zis:
-Uite ce e... e aici un tanar care ar vrea sa mearga si el volintir cu d-v... Il primiti?
-E varstnic?...
-Da.
-Are parinti? ori copii?
-N-are nimic.
-Are formele gata? a intrebat ofiterul.
-Forme n-are; dar... sa le faceti d-v.
-Asta nu se poate; trebuie sa se prezinte la divizie.
-Da' nu s-ar putea sa-l luati cu d-v. si sa-si faca formele acolo unde va duceti?
-Ba... s-ar putea.
-Atunci...
Si d-l Stavrache aduse in fata camarazilor pe domnul Iancu Georgescu - un tanar foarte voinic, frumos si curat, ras proaspat - o infatisare demna si severa. Camarazii l-au salutat cu un "ura" puternic de s-a cutremurat hanul, si d-l Iancu Georgescu, dupa ce s-a sarutat de multe ori cu neica Stavrache, a pornit cu vesela banda, fara sa se mai uite inapoi.
De mult nu se mai pomenea acum in sat de preotul Iancu... Se-necase? Il rapusase cineva? Nici urma nu lasase, parca intrase-n pamant. In locul lui se oranduise alt preot; nu-l putusera astepta oamenii cat lumea; nu putea ramane sat de crestini fara liturghie.
Cand d-l Stavrache se-ntorcea de la parastasul de noua zile al maica-sii, pe la-nceputul lui decembrie - (batrana, dupa ce zacuse de inima-rea vreo cateva saptamani, murise, dimineata, la 28 noiembrie) - se-ntalni cu factorul rural... O scrisoare cu timbrul de la Turnul-Magurele si cu data din ajunul mortii batranii. Neica Stavrache a cunoscut slova. Repede, omul deprins a nu mai astepta zadarnic vesti de la acela pe care-l credea pierdut de-a binele, se inchise in odaita si desfacu nervos plicul:
"Iubite neica, mai intai nu lipsesc a cerceta despre scumpa d-v. sanatate, a dumitale si a maichii"...
D-l Stavrache isi sterse ochii cu coltul sortului si, foarte induiosat, urma semnele pe petecul de hartie, sosit de asa de departe ca sa aduca in linistitul sat un fel de rasunet al zbuciumului din locurile razboiului. Fugarul era dinaintea Plevnei. Se batuse cu mare curaj si cu mult noroc in trei randuri; luase un steag de la inamic, intr-o incaierare unde ai nostri erau aproape zdrobiti; fusese numai sergent pe campul de onoare, capatand "Virtutea militara" si o decoratie ruseasca. In curand Plevna era sa fie atacata cu toata puterea armatelor aliate.
Curios lucru! Cine ar fi vazut figura lui neica Stavrache, presupunand ca acela ar fi fost un om deprins sa descifreze intelesuri din chipurile omenesti, ar fi ramas in mirare pricepand bine ca in sufletul fratelui mai mare nu se petrecea nimic analog cu bucuria la citirea vestilor despre succesul de bravura al raspopitului.
Hangiul mototoli hartia dupa ce mai privi bine data: in adevar, scrisoarea era expediata cu trei zile mai nainte de luarea Plevnei. Dar acuma... Plevna era luata - asta se zvonise oficial in toate unghiurile tarii.
Primarul mai stia, tot din izvor oficial, ca voluntarii au sa fie liberati zilele acestea spre a se-ntoarce pe la caminuri, fiindca razboiul s-a sfarsit.
-Dar... Intreba distrat d-l Stavrache, ce s-o mai fi facut cu talharii prinsi asta-primavara?
Talharii fusesera osanditi la diferite pedepse si desigur erau si asezati la locurile de munca.
"Care va sa zica, clipi gandul hangiului, nici vorba n-a fost la judecata despre popa, despre capul si gazda talharilor. Aoleu! Ce mai judecatori!
...Dar o sa-ndrazneasca sa se mai intoarca?
...Dar daca indrazneste si se-ntoarce?... Atunci, ce-i de facut?
...Da! dar sergentul se poate intoarce; popa, ba!
...Dar daca-i vine asa o nebuneala sergentului sa spuie ca el e stapanul averii, intamplandu-se orice s-o intampla! ca odata a purtat barba si plete.
...Da, dar atunci procurorul il rade si-l tunde de-a binele.
...O veni?... n-o veni?..."
Pe cand d-l Stavrache isi ridica asa de sus interesanta-i cladire de ipoteze, iacata alta scrisoare: e tot de la Turnu-Magurele - de asta data insa e slova straina... Slova straina!... Ei! lucru dracului!...
"Salutare, domnu Stavrache, n-avem onoare sa va cunoastem, dar venim sa indeplinim rugamintea unui brav camarad, sublocotenentul Iancu Georgescu, voluntar inaintat in grad in timp de campanie, mort pe campul de onoare cu trei gloante inamice primite in pantece. Am stat la capataiul lui plangand pana cand a inchis ochii. Mare pacat ca s-a prapadit asa viteaz soldat! Un moment nu a aratat lasitate; desi foarte slabit de atita durere si pierdere de sange, tot glumea; zambind si-a cantat singur popeste foarte frumos: vesnica pomenire! apoi ne-a dat adresa dumitale si ne-a rugat sa-ti scriem negresit sa-l ierti, fiindca acuma s-a spalat de sange, si sa-i spui maica-sii, batranii, pe care o cunosti, sa-i poarte regulat de grija sufletului. Pe urma a-nceput sa aiureasca si s-a sfarsit.
Salutare: sub-loc. Marin Dobrescu; sergent major, George Popescu".
D-l Stavrache a plans mult, mult, zdrobit de trista veste. Dar un barbat trebuie sa-si faca inima! Nu trebuie sa se lase coplesit de asa durere. A strans bine scrisoarea; s-a spalat frumos pe ochi; a pus caii la brisca si a plecat repede la targ sa intrebe pe avocat, cu ce forme intra cineva regulat in stapanirea averii unui frate bun pierdut, care n-are alt mostenitor.

Demult, acuma, domnul Stavrache stapaneste mirazul ramas de la frate-sau, parintele Iancu, de a carui urma nu s-a mai putut da si despre care nici nu se mai pomeneste.
Avocatul povatuise destul de limpede pe hangiu...
Un om stapaneste o avere; cu drept ori fara drept, o stapaneste. Cata vreme nu-l supara nimeni, cata vreme nu se ridica nici o pretentie asupra-i, el n-are nevoie sa ia nici o masura legala. Si mai mult la urma situatia d-lui Stavrache este mai limpede decat a oricarui proprietar.
-Averea a fost a popii?
-Da, a popii.
-Facuta de el, din munca lui?...
-Cea mai mare parte.
-Popa are copii?
-N-are.
-Are femeie?
-Nu.
-Are parinti?
-Nu.
-Mai are alt frate?
-Nici unul, decat pe mine.
-Atunci... stapaneste sanatos, a adaugat avocatul, si daca te-o supara cineva, atunci vino la mine... Numai unul singur te-ar putea calca...
-Cine? Intreba d-l Stavrache.
-Popa.
Mostenitorul zambi si cu siguranta raspunse:
-As, nu mai poate calca, saracu!
Apoi, vazand ca raspunsul sau era prea sigur face o impresie ciudata avocatului, se grabi s-adaoge cu tonul cel mai duios:
-Cine stie unde s-o fi prapadit bietul frate-meu. daca n-a mai venit el la avutul lui atata amar de vreme!
Au trecut cinci ani de la razboi si nimeni, in adevar, n-a suparat pe d-l Stavrache, afara decat popa Iancu volintiru, care venea din cand in cand, de pe alta lume, sa tulbure somnul fratelui sau. Avocatul avusese dreptate. Singur popa avea dreptul sa nelinisteasca pacinica stapanire a hangiului.
Dar orice se-ntampla des nu ne mai misca; orice minune a treia oara trebuie sa ni se para lucru foarte firesc. Pentru aceea, hangiul primi fara multa emotie vizita instrainatului, care venea cine stie de unde, de departe.
D-l Stavrache sta in odaita, cautand sa desfaca niste socoteli incurcate, cand intra nenorocitul fugar.
Stins de oboseala, bolnav, cu fata hirava si cu ochii-n fundul capului ca in clipa mortii, ocnasul era imbracat in haina vargata de la ocna, de unde scapase, ca prin minune, pilindu-si lanturile.
Umblase prin codri nemancat; trecuse prapastii; haina si nadragii ii erau numai zdrente; opincile sfasiate; palmele si talpile picioarelor si gleznele pline de sange. Dar in sfarsit, ajunsese la frate-sau.
-Ticalosule! Striga d-l Stavrache, ne-ai facut neamul de ras! Sa piei sa nu te mai vad! Pleaca! Du-te inapoi de-ti ispaseste pacatele!
Fugarul a plecat oftand si cand a ajuns in prag:
-Nene, zice, fa-ti pomana, da-mi o bardaca de apa.
Atata a putut sa zica si a picat jos moale ca o carpa.
Lui d-l Stavrache i s-a facut mila; s-a repezit sa-l ridice ca sa-l puie pe pat: nu-l putea lasa sa moara ca un caine. Ocnasul in lupta cu moartea s-a acatat de frate-sau cu o mana de gat si cu alta de bratul stang. Hangiul a dat atunci sa-l salte de jos; a incercat o data, de doua, de mai multe ori din rasputeri - degeaba: toate puterile si sudorile fusesera de prisos; trupul greu ca plumbul era peste putinta de dezlipit de la pamant.
Hangiul simtind ca se frange de la mijloc, voi sa dea drumul murindului si sa se ridice in picioare ca sa rasufle si sa-si recapete puterile. Dar incercarea aceasta fu si mai grea decat cea dintai: ocnasul, in ceasul mortii, se inclestase cu o putere covarsitoare de gatul si de bratul hangiului.
Se opinti inca o data cu suprema energie, ridica de la pamant pe nenorocit; dar acesta fu apucat de un cutremur grozav, se zbatu din toate incheieturile si, biruind cu greutatea-i de mortaciune cea din urma putere de impotrivire a lui Stavrache, il ingenunche, il tranti jos si-i puse, ca un luptator teafar, genunchiul pe piept. Apoi incepu sa raza ca un nebun scrasnind din dinti si-i zise:
-Gandeai c-am murit, neica?
A stat mult d-l Stavrache supus sub calcaiul ocnasului; mult a suferit in ochi ranjeala acelei fiare. Dar cand nebunul a voit sa-l sugrume, atunci hangiul, smintit si el de frica mortii, a facut o saritura deznadajduita... Ocnasul a sarit cat colo ca un mototol, a bufnit in usa, usa s-a deschis de perete, si mototolul a pierit in intunericul noptii.
D-l Stavrache era-n picioare, in mijlocul odaii, tremurand din toate incheieturile si facandu-si cruci peste cruci... Dor de frate - bine; dar urata vizita.
Pana la ziua, d-l Stavrache s-a plimbat prin odaie de colo pana colo; s-a-nchinat intr-una rugandu-se fierbinte pentru odihna sufletului raposatilor, si a baut mereu rachiu bun, ca sa-si indeparteze gandurile rele.
A doua zi s-a dus la biserica si a aprins lumanari pentru sufletele mortilor. Apoi, desi zdruncinat, si-a vazut omul de daraveri, mai pe ici, mai pe colea... mai cu seama si-a petrecut vremea cu niste vin care pornise sa se turbure si sa se oteteasca... acu era limpede ca untdelemnul frantuzesc si dulce ca mustul nasprit. Toata ziua nu i-a cerut inima nimica; a baut doar doua-trei nastrape de zeama de varza; tocmai inspre seara de tot a gustat nitel peste sarat cu usturoi si a baut cateva pahare de vin nou. Pe urma s-a-nchinat frumos si s-a culcat cu gandul la cine stie ce.
.......................................................................................................................
Afara ploua maruntel, ploaie rece de toamna, si boabele de apa prelingandu-se de pe stresini si picand in clipe ritmate pe fundul unui butoi dogit, lasat gol intr-adins la umezeala, faceau un fel de cantare cu nenumarate si ciudate intelesuri. Leganate de miscarea suntelor, gandurile omului incepura sa sfaraie iute in cercuri stramte, apoi incet-incet se rotira din ce in ce mai domol, in cercuri din ce in ce mai largi, si tot mai domol, si tot mai larg. Cand cercul unui gand ajunse-n fine asa de larg incat constiintii ii era peste putinta din centru sa-l mai urmareasca din ce se tot departa - omului i se pare c-aude afara un cantec de trambite... militari, desigur.
Hangiul asculta mai bine: cantecul straluceste din ce in ce mai tare. Se apropie.
D-l Stavrache iese afara pe prispa carciumii.
E o zi luminoasa de primavara.
In adevar niste militari, o companie care urca la deal in mars de parada. Tot satul: oameni, copii, caini fac alai dupa militari.
Au ajuns in fata hanului. Capitanul comanda oprirea pe loc.
Hangiul ramane trasnit: Capitanul!
Capitanul baga sabia in teaca si inainteaza catre d-l Stavrache; acesta se da pas cu pas mereu inapoi pana in carciuma, inchide repede usa si-ncearca s-o incuie; dar pana sa clipeasca, usa sare din tatani si capitanul s-arata-n prag si, razand cu hohot, striga:
-Gandeai c-am murit, neica?
Stavrache trece-n tinda - capitanul - dupa el; fuge in odaita - degeaba: nesuferita aratare il urmareste de aproape. Nemaiputand rabda prigonirea, hangiul se repede salbatic si apuca de gat pe capitan; acesta se lasa fara a face o miscare.
Hangiul se-ndarjeste si-l strange de gat, il strange din ce in ce mai tare: simte cum degetele-i patrund in muschii grumazului strivindu-i, afundand beregata, sfaramand incheietura cerbicii. Dar cu cat strange mai tare cu atat chipul capitanului se lumineaza; cu cat el scrasneste, cu atat militarul rade mai zgomotos si mai vesel. Si cand d-l Stavrache isi desclesteaza degetele amortite si cade pe o lavita, capitanul il intreaba:
Gandeai c-am murit, neica?
Si ramase multa vreme in picioare, cu mainile incrucisate si cu privirea tinta asupra lui Stavrache. Apoi facu un semn poruncitor la care hangiul se supuse. Iesira amandoi pe prispa din drum. Capitanul dete comanda plecarii, trambitele sunara, soldatii isi ridicara armele si urmata de obstea satului compania pleca, in frunte cu capitanul al carui ras acoperea cantecul trambitelor si zgomotul multimii.
.......................................................................................................................
Dis-de-dimineata, d-l Stavrache, tremurand de friguri, era la popa satului rugandu-l sa vie negresit pana seara sa-i faca sfestanie acasa.

Era o sloata nemaipomenita: ploaie, zapada, mazarica si vant vrajmas, de nu mai stia vita cum sa se-ntoarca sa poata rasufla. Desi aproape de namiez, in tot satul era astampar desavarsit ca-n puterea noptii; ba nici glas de caine nu se mai auzea - cine stie in ce adaposturi se odihneau paznicii curtilor! Drumul parca era pustiu: care om cuminte sa-nfrunte asa tarie de vreme? Pe la toaca, s-a hotarat vantul sa bata numai dintr-o parte; ploaia a contenit; a-nceput ninsoarea maruntica si deasa, si s-a pornit crivatul s-o vartejasca. Asa vreme tine trei zile si trei nopti: halal de cine n-are nici pentru vatra, nici pentru caldare!
D-l Stavrache n-a mai ridicat oblonul pravaliei. Singur la taraba ce sa faca omul? Mai bea un rachiu, mai morfoleste un covrig uscat si se gandeste mai la una, mai la alta. Dar e frig in pravalie. Mai inteleg sa se canoneasca negustorul cand stie pentru ce; dar asa, degeaba! Pe asa vreme e de prisos sa mai astepti musterii. D-l Stavrache Incuie cicmigeaua, pe urma pravalia si trece-n odaie, la caldura: calatori n-or sa mai treaca, si toata lumea din sat stie sa intre pe portita-n curte si sa bata la usa din dos.
In adevar, dupa ce se dezmorteste bine d-l Stavrache la gura sobei, iacate, pe-nseratele ca bate cineva la usa.
-Cine-i acolo? Intreaba hangiul.
-Eu, domn' Stavrache, raspunde un glas slab de copila... Deschide...
Hangiul trage veriga. Vantul de afara duhneste pe usa aruncand inauntru o fetita foarte rebegita. Copila d-abia poate vorbi; falcile ii sunt intepenite de frig, desi, pe potriva de copil sarac, e destul de bine imbracata: are peste camasuta minteanul lui tata-sau; pe picioarele goale niste cizmulite vechi ale ma-sii, si pe cap un testemel.
-Ce vrei?
-M-a trimes maica, sa-i dai de un ban gaz, si taica de doi bani tuica.
Si fata scoate de sub mintean cu bagare de seama doua clondire.
-Da'... zice sa nu mai pui gaz in a de tuica si tuica-n a de gaz, ca alaltaieri, ca iar ma bate... Si... sa masori bine...
-Da' bani ai adus?
-Ba!... zice ca sa scrii.
-Iar sa scriu?
Si d-l Stavrache, urmat de fetita, trece-n pravalie bolborosind:
-Scrie-v-ar popa sa va scrie, de parliti!
In pravalie d-abia se mai vede. Fetita, apropiindu-se de d-l Stavrache, care-i toarna tuica, ramane cu ochii pe un covrig stingher, uitat pe taraba. Hangiul s-apleaca subt taraba sa ridice tinicheaua cu gaz; in clipa aceea, fetita intinde mana, ia covrigul si sa sa-l vare iute sub mintean; dar d-l Stavrache se ridica. O fi tras cu coada ochiului, ori stia ca fusese un covrig pe taraba si acu pierise? ca, fara vorba, lip! o palma peste obrazul inghetat.
-Lasa covrigul jos, hoato!... De mici va-nvatati la furat, fire-ati ai dracului!
Fata a lasat covrigul si a pus mana la obrazul incalzit. Apoi a luat cuminte sticlele, le-a ascuns sub mintean si a pornit afundandu-se in negura noptii viscoloase.

Hangiul a incuiat usa, a mai aruncat o ragalie in soba, a mai baut un paharut, a mai cotrobait prin odaie... Sa fi trecut asa ca la un ceas, cand prin urletul viforului, i se pare c-aude glasuri de oameni afara... Asculta cu dinadinsul - urechea nu l-a amagit. De asta data se aud si batai in usa de la drum a pravaliei. Musterii.. calatori... Cine dracu mai umbla pe vremea asta! Hangiul aprinde o lumanare si trece-n pravalie la use, unde cei de-afara bat mereu.
-Care-i acolo?
-Oameni buni!
E o sanie cu clopotei afara. D-l Stavrache deschide.
-Buna vremea! zice o momaie de om, inalt si spatos, cu gluga mare, si intra, pe cand altul, tot asa de imbrobodit, sta in fata cailor, care nu se pot astampara locului de bataia vremii.
-Buna sa-ti fie inima! raspunde gazda.
-Ne rugam dumitale, negustorule, de adapost pentru la noapte. Nu mai e chip sa mergem inainte, caii prapaditi; noi, degerati. Sa punem caii la grajd si noua sa ne dai un coltisor pana la ziua.
-Bucuros, zice hangiul... Dar daca o fi poarta nemetita, e greu de deschis.
Din norocire, poarta era nemetita numai pe dinafara; pe dinauntru, fiind adapostit dinspre partea hanului, locul era limpede. Doi argati iesira din grajd, poarta trosni spargandu-si lipiturile de gheata, sania fu trasa in curte si caii pusi la iesle.
Cei doi musafiri suira pe prispa, isi scoasera glugile, se scuturara bine de zapada si intrara in caldura. Se vedeau pe cat se poate vedea pe-ntunerec, oameni cu dare de mana, cirezari, orzari, ori cine stie ce...
Cand d-l Stavrache se-ntoarse peste cateva minute in odaie, aducand pe tava vin si pahare, gasi pe unul din musafiri in picioare incalzindu-se langa soba, acela care intrase intai; celalalt era culcat pe pat cu fata la perete: drumet obosit, se-ntinsese sa-si dezmorteasca oasele.
-N-ai ceva mezelic? Se afla... Masline, costite de ramator afumate, pastrama si telemea... Pe cand gazda cauta in pravalie, cu usa de la mijloc deschisa, auzi pe musafiri vorbind asa de incet ca nu putu intelege un cuvant. Dar intorcandu-se cu mezelicul, vazu ca fusese o parere. Amandoi musafirii erau la locurile de mai nainte, ba cel culcat incepuse sa sforaie.
-Lasa-l sa se odihneasca: e foarte trudit! zise cel din picioare, si asezandu-se singur la masa, incepu sa guste cu mare pofta.
Mancand, fireste, incepu vorba.
-Strasnic viscol, domnule!
-Da' de unde sunteti d-v.?
-De departe...
-Si incotro va duceti?
-Nu stiu... Sa ma crezi ca nu stiu. M-a luat prietenul cu el asa, tovaras de drum, si uite ce sfanta de vreme ne-a apucat.
-Ciudata vorba dumitale! zise hangiul, ridicand sprancenile; sa umble omul asa pe drumuri fara sa stie unde merge...
-Ei de! raspunse simplu musafirul; vezi?
Si-si urma gustarea linistit. Dupa ce se gandi nitel, gazda:
-Dumneavoastra sunteti... negustori?
-Nu.
-Fonctionari...
-Stii, nici tocma functionari; dar... cam asa.
-Am inteles: vorba vine, umblati la inspectii.
-Ba nu!
Dupa o pauza, in timp ce musafirul bau unul dupa altul doua pahare de vin:
-Bravo! bun vin ai, domnule Stavrache.
-De unde stii ca ma cheama Stavrache?
-Mi-a spus prietenul.
-Da'... dumnealui... de unde stie?
-Stiu eu? Mi-a spus pe drum, ca mi-era frica sa innoptam pe asa vreme; zice: n-ai grije; manem aici aproape, la han la neica Stavrache.
-Pesemne ca m-o fi cunoscand dumnealui! zise hangiul si dete sa se apropie de pat, sa vaza pe omul care dormea cu fata la perete. Cand deodata:
-Cum sa nu te cunosc, neica Stavrache, daca suntem frati buni? zise omul din pat razand si ridicandu-se drept in picioare in fata hangiului.
Tot viforul care urla in noaptea grozava sa fi napadit dintr-o data in teasta lui Stavrache nu l-ar fi clatinat mai cu putere decat infatisarea si vorbele acestea!
Hangiul deschise gura mare sa spuna ceva, dar gura fara sa mai scoata un sunet nu se mai putu inchide; ochii clipira de cateva ori foarte iute si apoi ramasera mari, privind tinta, peste infatisarea aceea, in departari neinchipuite; mainile voira sa se ridice, dar cazura tepene de-a lungul trupului, care se-ntinse-n sus, naltandu-si gatul afara din umeri, ca si cum o putere nevazuta l-ar fi tras de par vrand sa-l desprinda de la pamant, unde parca era insurupat... Dar dupa acest moment dintai, trupul se infunda repede mai jos chiar decat fusese, apasandu-si gatul in umeri, ca si cum puterea nevazuta il scapase de par, mainile se ridicara si-ncepura sa framante sec din degete; ochii-si intoarsera privirile din adanci departari de-afara afundandu-le treptat inauntrul boltii capului, in alte departari mai adanci poate; gura se-nchise si falcile se-nclestara.
-Sezi, neca, zise fratele mai mic, asezandu-se la masa.
Hangiul asculta.
-Te miri fireste ca ma vezi...
Hangiul zambi.
-Ma credeai mort, nu-i asa?... As! scrisoarea din urma a fost o gluma...
Hangiul incepu sa raza.
-Uite, neica Stavrache, la ce-am venit noi... E vorba de dreptate frateasca... Dumneata ai la mana chezasie averea mea. Eu... de! pana acuma m-am invartit prin lume cum am putut; de-atata vreme nu te-am suparat... Acu... ce sa-ti mai spui? Am umblat cu banii reghimentului... si de-aia am venit... sa nu ma lasi! nu mai e vorba de dreptate: de pomana imi dai... Nu bei si d-ta cu noi?
Zicand acestea ii intinse un pahar. Stavrache lua paharul; il duse spre gura, dar gura ramase-nclestata, tremurand si, ca si cum ar fi baut, deserta paharul peste barbie pe san.
Musafirii se uitara lung unul la altul.
-...Daca pana poimaine n-am cincisprezece mii, trebuie sa ma-mpusc... Neica! adaoga omul cu multa caldura; neica! sa nu care cumva sa ma lasi... Nu zici nimic?
Drept raspuns, Stavrache se ridica in picioare foarte linistit; se duse drept la icoane; facu cateva cruci si matanii; apoi se sui in pat si se tranti pe o ureche, strangandu-si genunchii in coate.
Pe cand musafirii steteau nedormiti, uitandu-se cand la unul cand la altul, cand la omul ghemuit, acesta incepu sa horcaie tare si sa geama.
Dormea?... Visa urat?... Asa de repede s-adoarma?... Se preface?...
Dar n-apucase sa-si puna din ochi atatea intrebari, si horcaielile se porni ca un clocot, intrerupte de gemete din adanc, in timp ce trupul tremura tot mai tare si mai tare clantanind din dinti.
Fratele se apropie de pat si atinse cu mana umarul omului chinuit de cine stie ce vis. La acea usoara atingere, un racnet! - ca si cum i-ar fi implantat in rarunchi un junghi rosit in foc - si omul adormit se ridica drept in picioare, cu chipul ingrozitor, cu gura plina de spuma roscata. Ca o furtuna se repezi, apuca masa si o tranti de dusumea, facand tot tandari.
Lumanarea cazand se stinse, si odaia ramase luminata numai de candela icoanelor si de taciunele din vatra.
Stavrache ramase o clipa cu mainile ridicate cat mai nalt, dete alt racnet zguduitor si se napusti asupra lu frate-sau: il dobori la pamant, naruindu-se peste el.
-Sai, ca ma omoara!
Tovarasul voi sa apuce pe Stavrache de la spate; acesta parasi pe cel trantit, se-ntoarse-n loc si-nhata pe celalalt de gat: intr-o clipa la pamant.
-Ma strange de gat! vrea sa ma muste!
Atunci incepu o lupta crancena. Pe langa o necovarsita putere fata de amandoi uniti, hangiul mai avea si o repeziciune de miscari ne'nchipuita. S-ar fi a sfarsit rau pentru musafiri infioratoarea tavaleala, daca nu-i dadea fratelui prin minte o stratagema. Scoase repede cureaua de la brau... Stavrache ocupat cu tovarasul nu lua seama ca i se intampla ceva la picioare; fratele i le apuca, le-nfasura de doua ori strans bine si inchise capatul curelii in catarama; apoi il apuca pe la spate dandu-i cu sete pumni in cerbice. Stavrache lasa pe tovaras, dete sa se-ntoarca in loc; dar picioarele nu se mai putura cumpani. Fratele ii trase un pumn strasnic in furca pieptului asa ca Stavrache sovaind nu-l mai ajunse cu mainile si se prabusi ca un taur, scrasnind si ragind.
Viscolul afara ajuns in culmea nebuniei facea sa trosneasca zidurile hanului batran.
Pana sa se ridice hangiul intr-un cot, il rastignira jos. ii prinsera fiecare cate o mana, i le rasucira in loc, frangandu-le degetele pe dos, apoi cu mare sila le impreunara pe amandoua din susul capului si i le legara strans cu braul tovarasului, pe cand Stavrache ii scuipa si radea cu hohot. Acu era legat butuc.
Tovarasul se sui pe pat, lua candela de la icoane, sa caute lumanarea printre lucrurile risipite pe jos. O gasi si o aprinse. Cum ii dete lumina-n ochi, Stavrache incepu sa cante popeste.
-Ce-i de facut? zise tovarasul cu groaza.
-N-am noroc! raspunse fratele.
Zdrobit de lupta si de ganduri, omul se aseza incet pe pat si privi lung asupra celui tintuit jos, care canta nainte, leganandu-si incet capul, pe mersul cantecului, cand intr-o parte cand intr-alta.

La hanul lui Manjoala


Un sfert de ceas pana la hanul lui Manjoala... de-acolea, pana-n Popestii-de-sus, o postie: in buiestru potrivit, un ceas si jumatate... Buiestrasu-i bun... daca-i dau graunte la han si-l odihnesc trei sferturi de ceas... merge. Care va sa zica, un sfert si cu trei, un ceas, si pana-n Popesti unul si jumatate, fac doua si jumatate... Acu sunt sapte trecute: al mai tarziu pana la zece, sunt la pocovnicu iordache... Am cam intarziat... trebuia sa plec mai devreme... dar in sfarsit!... de asteptat, ma asteapta...
Asa socotind in gand, am si vazut de departe, ca la o bataie buna de pusca, lumina multa la hanul lui Manjoala, adica asa-i ramasese numele; acum era hanul Manjoloaii -omul murise de vreo cinci ani... Zdravana femeie! ce a facut, ce a dres, de unde era cat p-aci sa le vanza hanul cand traia barbatu-sau, acum s-a platit de datorii, a dres acaretul, a mai ridicat un grajd de piatra, si inca spun toti ca trebuie sa aiba si parale bune. Unii o banuiesc ca o fi gasit vreo comoara... altii, ca umbla cu farmece. Odata au vrut s-o calce talharii... S-au apucat sa-i sparga usa. Unul dintre ei, al mai voinic, un om cat un taur, a ridicat toporul si cand a tras cu sete, a picat jos. L-au ridicat repede! era mort... Frate-sau a dat sa vorbeasca, dar n-a putut -amutise. Erau patru insi. L-au pus pe mort in spinarea lui frate-sau, si ceilalti doi l-au apucat de picioare, sa-l ingroape undeva departe. Cand sa iasa din curtea hanului, Manjoloaia incepu sa strige pe fereastra: hotii! si-n fata-le, iaca zapciul cu mai multi insi si cu patru dorobanti calari. Striga pomojnicul: "Cine-i?" Hotii cei doi fugi care-ncotro! ramane mutul cu frate-sau mort in carca. Acu, ce te faci la cercetare? Toata lumea stia ca mutul vorbeste; cui putea sa-i treaca prin cap ca mutul nu se preface? L-au batut pana l-au smintit, ca sa-i vie glasul la loc -degeaba. De atunci li s-a taiat pofta flacailor sa mai calce hanul...
Pana sa-mi treaca toate astea prin minte, am sosit. O suma de cara poposesc in curtea hanului; unele duc la vale cherestea, altele porumb la deal. E o seara aspra de toamna. Chirigiii se-ncalzesc pe langa focuri... de aceea se vedea atata lumina de departe. Un argat imi ia calul in primire sa-i dea graunte la grajd. Intru in carciuma, unde fac refenea oameni multi, pe cand doi tigani somnorosi, unul cu lauta si altul cu cobza, tarlaie intr-un colt olteneste. Mi-e foame si frig -m-a razbit umezeala.
- Unde-i cocoana? intreb pe baiatul de la taraba.
- La cuptor.
- Trebuie sa-i fie mai cald acolo, zic eu si trec, printr-o salita, din carciuma in bucatarie...
Foarte curat in bucatarie... si abur nu ca in carciuma, de cojoace, de cizme si de opinci jilave -abur de pane calda. Manjoloaia privighea cuptorul...
- Bine v-am gasit, cocoana Marghioalo.
- Bine-ati venit, cocoane Fanica.
- Mai s-o fi gasind ceva de mancare?
- Pentru oameni de omenie ca dumneata, si la miezul noptii. Si repede cocoana Marghioala da porunca unei cotoroante sa puie de masa-n odaie, si pe urma s-apropie de cotlon la vatra, si zice:
- Uite, alege-ti.
Cocoana Marghioala era frumoasa, voinica si ochioasa, stiam. Niciodata insa de cand o cunosteam -s-o cunosteam de mult; trecusem pe la hanul lui Manjoala de atatea ori, inca de copil, pe cand traia raposatul taica-meu, ca pe acolo n-era drumul la targ -niciodata nu mi se paruse mai placuta... Eram tanar, curatel si obraznic, mai mult obraznic decat curatel. M-am apropiat pe la stanga ei, cum era aplecata spre vatra, si am apucat-o peste mijloc; ajungand cu mana la bratul ei drept, tare ca piatra, m-a-mpins dracul s-o ciupesc.
- N-ai de lucru? zice femeia si s-a uitat la mine chioras... Dar eu ca s-o dreg, zic:
- Strasnici ochi ai, cocoana Marghioalo!
- Ia nu ma-ncanta; mai bine spune ce sa-ti dau.
- Sa-mi dai... sa-mi dai... Da-mi ce ai dumneata...
- Zau...
- Si eu, oftand:
- Fie, ca strasnici ochi ai, coana Marghioalo!
- Daca te-aude socru-tau?
- Care socru?... de unde stii?
- Dumneata gandesti ca daca te ascunzi sub caciula, nu te mai vede nimeni ce faci... Nu te duci la pocovnicu Iordache sa te logodesti cu fata a mai mare?... Aide, nu te mai uita asa la mine; treci in odaie la masa.
Multe odai curate si odihnite am vazut in viata mea, dar ca odaia aceea... Ce pat! ce perdelute! ce pereti! ce tavan! toate albe ca laptele. Si abajurul si toate cele -lucrate cu iglita in fel-de-fel de fete... si cald ca sub o aripa de closca... si un miros de mere si de gutui.
Am vrut sa ma asez la masa si, dupa obiceiul apucat din copilarie, m-am intors sa vaz incotro e rasaritul sa ma-nchin. M-am uitat cu bagare de seama de jur imprejur pe toti peretii -nici o icoana. Zice cocoana Marghioala:
- Ce te uiti? Zic:
- Icoanele... Unde le tii?
Zice:
- Da-le focului de icoane! d-abia prasesc cari si paduchi de lemn...
Femeie curata!... M-am asezat la masa facandu-mi cruce dupa datina, cand deodata, un racnet: calcasem, se vede cu potcoava cizmii, pe un cotoi batran, care era sub masa. Cocoana Marghioala sare repede si deschide usa de perete; cotoiul suparat da navala afara, pe cand aerul rece napadeste-nauntru si stinge lampa. Cauta chibriturile pe bajbaite; caut eu incolo, cauta cocoana-ncoace -ne-am intalnit piept in piept pe-ntunerec... Eu, obraznic, o iau bine-n brate si-ncep s-o pup... Cocoana mai nu prea vrea, mai se lasa; ii ardea obrajii, gura-i era rece si i se zbarlise pe langa urechi puful piersicii. In sfarsit iaca jupaneasa aduce tava cu demancare si cu o lumanare. Pesemne om fi cautat mult chibriturile, ca tilindrul lampii se racise de tot. Am aprins-o iar.
Buna mancare! paine calda, rata fripta pe varza, carnati de purcel prajiti, si niste vin! si cafea turceasca! si ras si vorba... halal sa-i fie cocoanei Marghioalii! Dupa cafea zice cotoroantii:
- Spune sa scoata o jumatate de tamaioasa...
Grozava tamaioasa!... Ma apucase un fel de amorteala pe la incheieturi; m-am dat asa-ntr-o parte pe pat, sa trag o tigara cu ale din urma picaturi chihlimbarii din pahar, si ma uitam prin fumul tutunului la cocoana Marghioala, care imi sta pe scaun in fata si-mi facea tigari. Zic:
- Fie, cocoana Marghioala, strasnici ochi ai!... Stii ce?
- Ce?
- Daca nu te superi, sa-mi mai faci o cafea; da... nu asa dulce...
Si razi!... Cand vine jupaneasa cu cafeaua, zice:
- Cocoana, dumneavoastra stati de vorba aici... nu stiti ce-i afara...
- Ce e?
- S-a pornit un vant de sus... vine prapad.
Am sarit drept in picioare si m-am uitat la ceas: zece si aproape trei sferturi. In loc de o jumatate de ceas, statusem la han doua ceasuri si jumatate? Vezi ce e cand te-ncurci la vorba!
- Sa-mi scoata calul!
- Cine?... Argatii s-au culcat.
- Ma duc eu la grajd...
- Ti-a pus ulcica la pocovnicu! zice cocoana pufnind de ras si tinandu-mi calea la usa.
Am dat-o binisor la o parte si am iesit pe prispa. In adevar, era o vreme vajnica... Focurile chirigiilor se stinsesera; oameni si vite dormeau pe coceni, varandu-se cuminti unii-ntr-altii jos la pamant, pe cand pe sus prin vazduh urla vantul nebun.
- E vifor mare, zise cocoana Marghioala, infiorata si apucandu-ma strans de mana; esti prost? sa pleci pe vremea asta! Mai de noapte aici; pleci maine pe lumina.
- Nu se poate...
Mi-am tras mana cu putere; am mers la grajd; cu mare greutate am desteptat un argat si mi-am gasit calul; l-am inchingat, l-am tras la scara si m-am suit in odaie sa-mi iau noapte buna de la gazda. Femeia, dusa pe ganduri, sedea pe pat cu caciula mea in mana, o tot invartea s-o rasucea.
- Cat am de plata? am intrebat.
- Imi platesti cand treci inapoi, raspunse gazda, uitandu-se adanc in fundul caciulii.
Si pe urma se ridica in picioare si mi-o intinse. Mi-am luat caciula s-am pus-o-n cap, asa cam la o parte. Zic, privind pe femeie drept in lumini, cari-i sticleau grozav de ciudat:
- Sarut ochii, cocoana Marghioalo!
- Umbla sanatos!
M-am aruncat pe sea; jupaneasa batrana mi-a deschis poarta, si am iesit. Rezemat cu palma stanga pe coapsa calului, mi-am intors inapoi capul; peste zaplazul inalt se vedea usa odaii deschisa, si in deschizatura, umbra alba a femeii adumbrindu-si cu mana arcurile sprincenelor. Am tinut la pas incetinel, fluierand un cantec de lume ca pentru mine singur, pana cand, cotind dupa zaplaz sa-mi apuc drumul, mi s-a ascuns vederea cadrii. Am zis: hi! la drum! si mi-am facut cruce: atunci am auzit bine usa bufnind si un vaet de cotoi. Gazda mea stia ca nu o mai vaz, intrase degrab in caldura si apucase pe cotoi cu usa, desigur. Afurisit cotoi! se tot vara pantre picioarele oamenilor.
Sa fi mers o bucata buna de drum. Viforul crestea scuturandu-ma de pe sea. In inalt, nori dupa nori zburau opaciti ca de spaima unei pedepse de mai sus, unii la vale pe dedesubt, altii pe deasupra la deal, perdeluind in clipe largi, cand mai gros, cand mai subtire, lumina ostenita a sfertului din urma. Frigul ud ma patrundea; simteam ca-mi ingheata pulpele si bratele. Mergand cu capul plecat ca sa nu ma-nece vantul, incepui sa simt durere la cerbice, la frunte si la tample fierbinteala si bubuituri in urechi. Am baut prea mult! m-am gandit eu, dandu-mi caciula mai la ceafa si ridicandu-mi fruntea spre cer. Dar vartejul norilor ma ametea; ma ardea sub coastele din stanga. Am sorbit in adanc vantul rece, dar un junghi m-a fulgerat pan tot cosul pieptului de colo pana colo. Am plecat iar barbia. Caciula parca ma strangea de cap ca o menghinea; am scos-o si am pus-o pe oblanc... Mi-era rau... N-am facut bine sa plec! La pocovnicu Iordache trebuie sa doarma toata lumea: m-or fi asteptat; pe vremea asta, or fi crezut oamenii, fireste, ca n-am fost prost sa plec... Am indemnat calul care se-mpletecea parca bause si el...
Dar vantul s-a mai potolit; s-a luminat a ploaie; lumina cetoasa; incepe sa cearna marunt si-ntepos... Imi pun iar caciula... Deodata sangele incepe iar sa-mi arza peretii capului. Calul a obosit de tot; gafaie de-necul vantului. II strang in calcaie, ii dau o lovitura de biciusca; dobitocul face cativa pasi pripiti, pe urma sforaie si se opreste pe loc ca si cum ar vedea in fata o piedica neasteptata. Ma uit... In adevar, la cativa pasi inaintea calului zaresc o mogandeata mica sarind si topaind... Un dobitoc!... Ce sa fie?... Fiara?... E prea mica... Pun mana pe revolver; atunci auz tare un glas de caprita... Indemn calul cat pot; el se-ntoarce-n loc si porneste-napoi. Cativa pasi... si iar sta sforaind... Iar caprita... il opresc, il intorc, ii dau cateva lovituri, strangandu-l din zabala. Porneste... Cativa pasi... Iar caprita... Norii s-au subtiat de tot; acuma vaz cat se poate de bine. E o caprita mica neagra; aci merge, aci se-ntoarce; arunca din copite; pe urma se ridica-n doua picioare, se repede cu barbita in piept si cu fruntea inainte sa-mpunga, si face sarituri de necrezut si mehaie si fel-de-fel de nebunii. Ma dau jos de pe cal, care nu mai vrea sa mearga in ruptul capului, si-l apuc scurt de capastru: ma aplec pe vine-n jos: "Ta-ta!" si chem caprita cu mana parca as vrea sa-i dau tarate. Caprita se apropie zburdand mereu. Calul sforaie nebun, da sa se smuceasca; ma pune in genunchi, dar il tiu bine. Caprita s-a apropiat de mana mea: e un ied negru, foarte dragut, care se lasa bland sa-l ridic de jos. L-am pus in desaga din dreapta peste niste haine. In vremea asta, calul se cutremura si dardaie din toate incheieturile ca de frigurile mortii.
Am incalecat... Calul a pornit nauc.
De mult acum, mergea ca prastia sarind peste gropi, peste mosoroaie, peste busteni, fara sa-l mai pot opri, fara sa cunosc locurile si fara sa stiu unde ma ducea. In goana asta, cand la fiecare clipa imi puteam frange gatul, cu trupul inghetat si capul ca-n foc, ma gandeam la culcusul bun pe care-l parasisem prosteste... De ce? Cocoana Marghioala mi-ar fi dat mie odaia ei, aminteri nu ma poftea... Iedul se misca in desaga sa se aseze mai bine: mi-am intors privirea spre el: cuminte, cu capul destept scos afara din desaga, se uita si el la mine. Mi-am adus aminte de alti ochi... Ce prost am fost!... Calul se poticneste; il opresc in sila; vrea sa porneasca iar, dar cade zdrobit in genunchi. Deodata, printr-o spartura de nori se arata felia din urma aplecata pe o rana. Aratarea ei m-a ametit ca o lovitura de maciuca la mir. Mi-era in fata... Atunci sunt doua luni pe cer! eu merg la deal: luna trebuie sa-mi fie in spate! Si mi-am intors repede capul, s-o vaz pe cea adevarata... Am gresit drumul! merg la vale... Unde sunt? Ma uit inainte; porumbiste cu cocenii netaiati; la spate, camp larg. Imi fac cruce, strangand de necaz calul cu pulpele amortite ca sa se ridice -atunci, simt o zvacneala puternica langa piciorul drept. Un tipat... Am strivit iedul! Pun mana iute la desaga: desaga goala -am pierdut iedul pe drum! Calul se scoala scuturandu-si capul ca de buimaceala; se ridica in doua picioare, se smuceste-ntr-o parte si ma tranteste in partea ailalta; pe urma o ia la goana pe camp ca de streche si piere-n intunerec. Pe cand ma ridic zdruncinat, auz fosneala pantre coceni si un glas de om din apropiere, tare:
- Tiu! Ta-ta! Ptiu! Uciga-te toaca, duce-te-ai pe pustii!
- Care-i acolo? strig eu.
- Om bun!
- Care?
- Gheorghe!
- Care Gheorghe?
- Natrut... Gheorghe Natrut care pazeste la coceni.
- Da nu vii incoace?
- Ba iaca viu.
Si din coceni, se arata umbra omului.
- Ma rog, frate Gheorghe, unde suntem noi aicea? am ratacit cu viforul asta drumul.
- Da unde vreai dumneata sa mergi?
- La Popestii-de-sus.
- Ehei! La pocovnicu Iordache.
- Ei da.
- Apoi, n-ai ratacit drumul... da mai ai de furca pana-n Popesti... Aicea esti d-abia in Haculesti.
- In Haculesti? am zis cu bucurie. Atunci sunt aproape de hanul lui Manjoala...
- Uite-l colea; suntem in spatele grajdului.
- Hai de-mi arata drumul, sa nu-mi rup gatul tocm-acuma.
Ratacisem vreo patru ceasuri...
In cativa pasi am ajuns la poarta. La odaia cocoanii Marghioalii lumina, si umbre misca pe perdea... A avut parte cine stie ce alt drumet mai intelept de patul cel curat! Eu oi fi ramas sa capat vreo lavita langa cuptor. Dar noroc! cum am ciocanit, m-a si auzit. Jupaneasa batrana a alergat sa-mi deschiza... Cand sa intru, ma impedic pe prag de ceva moale -iedul... tot ala! era iedul gazdii mele! A intrat si el in odaie si a mers sa se culce cuminte sub pat.
Ce sa spui? Stia femeia ca ma-ntorc?... ori se sculase de dimineata?... Patul era nedesfacut.
- Cocoana Marghioalo! atat am putut sa zic, si vrand sa multumesc lui Dumnezeu ca m-a scapat cu viata, am dat sa ridic dreapta spre frunte.
Cocoana mi-a apucat repede mana si, dandu-mi-o in jos, m-a luat cu toata puterea in brate.
Parca vaz inca odaia ceea...
Ce pat!... ce perdelute!... ce pereti!... ce tavan!... toate albe ca laptele. Si abajurul si toate cele lucrate cu iglita in fel de fel de fete... si cald ca sub o aripa de closca... si un miros de mere si de gutui.
As fi stat mult la hanul Manjoloaii, daca nu venea socru-meu, pocovnicu Iordache, Dumnezeu sa-l ierte, sa ma scoata cu taraboi de acolo. De trei ori am fugit de la el inainte de logodna si m-am intors la han, pana cand, batranul, care vrea zor nevoie sa ma ginereasca, a pus oameni de m-au prins si m-au dus legat cobza la un schit in munte: patruzeci de zile, post, matanii si molitve. Am iesit de-acolo pocait: m-am logodit si m-am insurat.
Tocma-ntr-un tarziu, intr-o noapte limpede de iarna, pe cand sedeam cu socru-meu la lafturi, dupa obiceiul de la tara, dinaintea unui borcan de vin, aflaram de la un ispravnicel, care sosea cu cumparaturi din oras, ca despre ziua statuse sa fie foc mare la Haculesti; arsese pana in pamant hanul lui Manjoala ingropand pe biata cocoana Marghioala, acu harbuita, subt un morman urias de jaratic.
- A bagat-o in sfarsit la jaratic pe matracuca! a zis socru-meu razand.
Si m-a pus sa-i povestesc iar istoria de mai sus pentru a nu stiu catea oara. Pocovnicul o tinea intr-una ca in fundul caciulii imi pusese cocoana farmece si ca iedul si cotoiul erau tot una...
- Ei as! am zis eu.
- Era dracul, asculta-ma pe mine.
-O fi fost, am raspuns eu, dar daca e asa, pocovnice, atunci dracul te duce, se vede si la bune...
- Intai te da pe la bune, ca sa te spurce, si pe urma stie el unde te duce...
- Da dumneata de unde stii?
- Asta nu-i treaba ta, a raspuns batranul; asta-i alta caciula!

La Pasti

10 ceasuri si jumatate seara, in sambata Pastelui...
"Marele Magazin de Coloniale, Delicatese, Comestibile et Colori si mare Depou de Vinuri et Bauturi Jndigene et Streine", cu firma "La trei struguri tricolori", si-a lasat obloanele si inchis gazometrul.
Tanarul Lache, functionar comercial in acest mare magazin, isi pune costumul cel nou si cravata cea noua, isi incalta ghetele cele noua cu bizeturi, isi ia palaria cea noua si porneste.
Douazeci si patru de ore de absoluta libertate...
Sa-l urmarim ceas cu ceas si pas cu pas.
11 si jumatate, sambata noaptea.
Clopotul de la mitropolie...
Un tun...
Lache trece podul de la Palatul Justitiei in directia sud.
Al doilea tun...
Lache a intrat in curte la Doamna Balasa.
In biserica nu mai e loc.
Lache sta afara... Se inchina... Cuprins de o adanca evlavie, isi aduce aminte cu dor de parintii lui de la Otopeni.
Incet-incet, tot varandu-se, reuseste sa suie treptele de la intrarea templului.
Aude corul... dar nu poate vedea decat marele policandru, invaluit intr-o ceata groasa.
Se ridica in varful picioarelor, rezemandu-se cu manile intai pe umerii unei cocoane, care-l face obraznic si magar, pe urma pe una dintre coloanele de marmora imitatie.
Sta cateva minute cu capu intins si in varful picioarelor.
Parca ar vedea mai bine asa, insa o gheata, a din dreapta, il supara cand sta in varful picioarelor.
Lache rabda cat rabda, apoi se hotaraste sa se mai lase si pe calcaie.
Lumanarile se aprind.
Lache scoate din buzunar o portocala,, ii trage coada afara si ia, de la cucoana care l-a facut magar si obraznic, lumina.

12 si un sfert...
Lache suie la mitropolie cu portocala aprinsa.
Suind, gandeste... La ce? La un lucru foarte ciudat: de ce totdeauna gheata din dreapta supara mai tare decat cea din stanga? Si apoi: de ce la suis supara gheata din dreapta mai tare decat pe drum drept?

1 si trei sferturi...
Lache coboara dealul mitropoliei, tinand strans portocala aprinsa...
Ciudat lucru! la coboras, gheata din dreapta parca supara si mai mult ca la suis...
Cu cat il strange gheata, cu atat Lache strange portocala... O strange pana o sparge.
Sufla, o stinge si o pune in buzunar.

5 si jumatate dimineata...
Lache umbla pe strada fara sa stie exact unde vrea sa mearga, fara sa fi hotarat cum sa-nceapa petrecerea de Pasti.
Ciudat lucru insa!
Si pe loc drept, gheata din dreapta supara tot asa de tare ca si la suis ori coboras.

7 ceasuri dimineata...
Lache se-ntalneste cu un amic, alt functionar comercial, tot comestibile et colori.
- Cristos a-nviat!
- Adevarat a-nviat!
Oricat sa zici, teribila potriveala! Ghete la fel! Da, dar pe amicul nu-l supara gheata din dreapta - il supara a din stanga.
A! care va sa zica, atunci - ce e de facut?
E lucru simplu. Lache ia la brat in stanga pe amicul sau, care primeste bucuros, si asa pornesc inainte, rezemandu-se unul de altul in partea piciorului la care nu-i supara gheata.

8 ceasuri dimineata.
Sunt pe bulevard...
Lache are o idee: sa saza pe o banca.
Amicul aproba ideea lui Lache...
Sed, si unul intinde piciorul din dreapta, adica Lache, iar celalalt intinde piciorul din stanga, amicul, care va sa zica...
Si sed asa foarte melancolici, privind cum trec fel de fel de trecatori si de trecatoare, unii mai incet, altii mai iute, ba unii chiar alearga, parca ar fi cu picioarele goale.

9 ceasuri. Lache zice:
- Ai sa mai umblam... mai rau e cand sezi! Si amicul zice:
- Si mie mi se pare...
Se ridica si, muscandu-si fiecare buza de jos, iar se iau la brat.

Spre Cismegiu...
Coborand, vad cadre atarnate pe grilajul gradinii...
Amandoi, amatori de bele-arte, au deodata acelasi gand: sa stea putin, sa se uite la cadre.
Se opresc, rezemandu-se bine unul intr-altul si ridicand picioarele de afara: Lache pe cel din dreapta, cum tine pe amic de brat in stanga; iar amicul, pe celalalt.
Dar o galerie de pictura este cea mai obositoare distractie intelectuala.
Dupa cateva momente de admiratiune, Lache zice:
- Ai sa umblam... e rau cand stai! Si amicul zice:
- Si mie mi se pare.
Atunci, pornesc ca doi frati din Siam si incet-incet trec la maidanul Duca.
10 ceasuri.
Lache si amicul se dau in leagan, fiecare intinzand piciorul din partea unde s-au tinut la brat...
Parea vantul face bine, la inceput...
Dar peste cateva momente, cei doi amici se satura de leagan si pornesc dupa metoda lor.
1 si jumatate dupa-amiazi.
Lache s-a desfacut pentru un moment de bratul amicului, care sta rezemat de un perete al vestibulului Teatrului National.
Lache cumpara de la casa doua staluri III la Sinzeana si Pepelea. E imbulzeala la casa. Un glas sfasietor:
- Nu mai ma calca si d-ta, domnule!

4 si jumatate d.a. S-a ispravit spectacolul...
Lache coboara, cu amicul sau la brat, cele trei trepte ale vestibulului.
Se opresc in fata bancii, pe trotuar. O inspiratie trece prin mintea lui Lache:
- Hai sa sedem! Sed, si Lache zice:
- Eu o scot.
- Si eu o scot, zice amicul.
Atunci fiecare isi scoate gheata de la piciorul din partea unde nu se tinusera la brat, adica Lache pe a din dreapta, si amicul pe a din stanga.
O, sfanta libertate!
Am putea pentru ca sa zicem ca nu e ceva mai sfant pe lume! si putem pentru ca sa afirmam ca n-au fost vreodata doua picioare mai fericite decat acuma piciorul drept al lui Lache si piciorul stang al amicului sau.
De fericire, ele nu mai stiu ce sa faca cu degetele lor - parca ar canta la clavir.
Si teribila potriveala, domnule! amandoua poarta ciorapi crem si cam largi, care vin de fac cute si fireste ca, daca face cute ciorapul, e mai rau cand e gheata stramta.
Foarte frumos pe Piata Teatrului! stai, ma-ntelegi, la umbra si te uiti... si vorbesti si razi, si se mai zbicesc si ghetele de lacrimile picioarelor...
5 ceasuri d.a.
Lache zice:
- Hai sa mergem! Amicul zice:
- Hai!
Si amandoi isi potrivesc ciorapul crem, tragandu-l bine si facand o cuta sistematica sub calcai... Apoi, fiecare-si ia gheata si vara piciorul in ea...
Varful merge... calcaiul nu vrea si scartaie, si picioarele, cari au gustat odata libertatea si lumina, incep sa palpite si sa zvacneasca nebuneste la ideea ca o noua era de sclavie si de-ntuneric trebuie sa-nceapa: o adevarata revolta, care n-ar putea fi nabusita decat cu praf de federvais; dar praful lipseste, si revolta triumfa.
Lache zice:
- Nu merge!
- Nu merge! zice si amicul.
Si amandoi lasa ghetele jos, fiecare in partea lui, si amandoua picioarele incep iar sa joace din degete ca niste mani de harfonista.
8 ceasuri d.a.
Lache si amicul beau bere la Gambrinus, unde e lume destula.
Amandoi sunt cu piciorul respectiv liber si cu cate o gheata alaturi.
Platesc si vor sa plece.
Se apleaca sa-si ia fiecare gheata.
Cauta in zadar: ghetele lipsesc amandoua.
Un mare hohot de ras porneste dintr-un colt al berariei.
Toata lumea se uita-ntr-acolo.
Ce e?... Un cane englezesc al unui ofiter, cane dresat la circ sa serveasca pe stapan ca fecior in casa, face sluj tinand doua ghete-n gura.
8 ore seara.
Lache si amicul stau in trasura picior peste picior, cel de dasupra numai in ciorap crem. Lache zice:
- Hai sa le schimbam! Sa vedem.
- Haide... Opreste, birjar!
Geniala inspiratie a avut Lache!
Ghetele schimbate merg minunat. Dau drumul birjarului si se-n-torc in targ cu tramvaiul, la Mitica Georgescu.
Dar, vai! fatalitate, ca sa zicem asa!
La Mitica, amandoi sunt fortati sa scoata iar cate una, insa acuma viceversa: Lache p-a din stanga si amicul p-a din dreapta... si cu mai multa precautiune decat la Gambrinus - fiecare si-o tine dinainte pe masa...

O faclie de Paste

Leiba Zibal, hangiul de la Podeni, sta pe ganduri la o masa subt umbrarul de dinaintea dughenii, asteptand dilijenta, care trebuia sa fi sosit de mult; e o intarziere de aproape un ceas.
Este lunga si nu prea vesela istoria vietii lui Zibal; dar asa cum e prins de friguri, tot e o petrecere pentru el sa ia pe rand una cate una fazele ei mai insemnate...
Precupet, vanzator de maruntisuri, samsar, cateodata si mai rau poate, telal de straie vechi, apoi croitor si stergator de pete intr-o ulicioara trista din Iesi -toate le incercase dupa accidentul care-l facuse sa-si piarza locul de baiat intr-o mare dughiana de vinaturi. Doi hamali coborasera in beci un boloboc sub privigherea baiatului Zibal. O neintelegere se ivi intre dansii la imparteala castigului. Unul din ei lua un crampei de lemn ce-l gasi la-ndemana si lovi in frunte pe tovarasul sau, care cazu ametit si plin de sange la pamant.
Baiatul, vazand salbatacia, dete un tipat de alarma, dar mizerabilul se repezi sa iasa din ograda si, trecand pe langa baiat, ridica mana asupra-i... Zibal pica lesinat de spaima. Dupa o zacere de cateva luni cand se intoarse la stapan, locul lui era ocupat.
Atunci incepu lupta grea pentru viata, care se ingreuna si mai tare prin casatoria cu Sura... Rabdarea insa osteneste soarta rea. Fratele Surei, hangiu la Podeni, muri, si hanul ramase lui Zibal, care urma negotul pe seama lui.
Aci se afla el acuma de cinci ani.
Are stransa o avere bunicica in bani si vinaturi bune, ingrijite, o marfa care totdeauna face parale. De saracie a scapat Leiba, dar sunt toti bolnavi, si el si femeia si copilul -friguri de balta.
... Si oamenii sunt rai si pricinasi in Podeni!... Ocari... batjocuri... suduituri... acuzari de otravire prin vitriol... Dar amenintarile!
Amenintarea este mai grea pentru un suflet ce se clatina usor decat chiar lovitura. Ceea ce munceste acum pe Leiba mai mult decat tremuratura frigurilor este o amenintare.
"A! goi ticalos!" gandeste el oftand.
Ticalosul este badea Gheorghe -pe unde o fi! -un om cu care Zibal a avut o daravera foarte neplacuta.
Gheorghe venise intr-o dimineata de toamna la han, obosit de drum; iesea din spital -zicea -si cauta de lucru. Hangiul l-a luat in slujba. Dar Gheorghe s-a aratat a fi om prea brutal si prea ursuz... suduia mereu si mormaia singur prin ograda. Era o sluga rea, lenes si obraznic... si fura.
Intr-o zi a amenintat pe balabusta ingreunata, care-l ocarase cu drept cuvant, s-o loveasca in pantece... altadata a asmutit un caine asupra lui Strul cel mic.
Leiba i-a facut numaidecat socoteala si l-a trimis. Dar Gheorghe nu voia sa se duca; el pretindea cu violenta ca s-a fost tocmit pe un an. Atunci hangiul a spus ca merge in deal la primarie sa ceara vatasei ca sa-l alunge.
Gheorghe a varat repede mana in san strigand: "Iuda!" si a voit sa se napusteasca asupra stapanului.
Din nenorocire, sosea atunci o haraba incarcata cu musterii. Gheorghe a inceput sa ranjeasca zicand:
"Ce te-ai spariet, coane Leiba?... Iaca ma duc".
Si apropiindu-se crunt, peste taraba, de Leiba, care se dete cat putu inapoi, ii sopti:
"Sa ma astepti in noaptea Pastelui, sa ciocnim oua rosii, jupane... Sa stii ca ti-am facut si eu socoteala!"
Atunci intrara musterii in dughiana.
"Sa ne vedem sanatosi la inviere, coane Leiba!" adaoga Gheorghe departandu-se.
Leiba a mers la primarie, apoi la subprefectura, sa denunte pe amenintator, cerand sa fie pazit. Subprefectul, un tanar foarte vesel, a primit intai peschesul "modest" adus de Leiba, pe urma a inceput sa raza de jidanul fricos si sa-l batjocoreasca. Leiba a staruit calduros sa-l faca a intelege gravitatea lucrului, cum era hanul izolat departe de sat si chiar de sosea. Dar subprefectul, cu un aer mai serios, l-a povatuit sa fie cuminte; nici sa nu mai pomeneasca de asa ceva, ca sa nu destepte in adevar, intr-un sat unde oamenii sunt rai si saraci, pofte de calcare.
Mai tarziu, peste cateva zile, il cautara pe badea Gheorghe un pomojnic si doi calarasi: era banuit pentru o pricina.
Ce bine era sa-l fi mai rabdat Leiba macar pana la sosirea acestor oameni!... Dar Gheorghe era acum cine stie unde...
Desi asta se petrecuse de mult, totusi, in mintea omului prins de friguri, se repeta bine impresia figurii lui Gheorghe, a miscarii lui vrand sa scoata ceva din san si a cuvintelor lui amenintatoare. Cum se destepta asa de limpede acea amintire?
Era Sambata Pastelui.
Sus pe deal, in satul departat ca la doi chilometri printre balti, se auzeau clopotele bisericii... Si se aude asa de ciudat cand ai friguri: aci foarte tare, aci aproape deloc... Noaptea care venea era noaptea Pastelui; scadenta fagaduielii lui Gheorghe...
"Dar poate ca l-au prins pana acuma!"
...Oricum, Zibal mai sta la Podeni doar pana la castiu viitor. Cu capitalul lui se poate deschide un negot frumos in Iesi... In targ, Leiba sa fie sanatos, o sa saza aproape de comisie... O sa cinsteasca pe comisar, pe ipistat, pe sergent... Cine plateste bine este bine pazit.
Intr-un targ asa mare, noaptea e zgomot si lumina, nu intuneric si tacere ca in valea singuratica a Podenilor. E un han in Iesi, -acolo in colt, ce loc bun pentru o dughiana -un han unde toata noaptea canta fetele la Cafe Chantan. Ce viata zgomotoasa si vesela! Acolo gasesti la orice ceas, zi si noapte, pe domnul comisar cu fetele si cu alti poreti.
Ce mai trebuie multa bataie de cap aici, unde, mai ales de cand cu drumul-de-fier, care ocoleste foarte pe departe mlastinele, gheseftul scade mereu?...
"Leiba, striga Sura din-nauntru, soseste dilijenta, s-aud zurgalaii."
Valea Podenilor este o vagauna inchisa din patru parti de dealuri paduroase. In partea despre miazazi mai cufundat, se aduna, din sipotele ce izvorasc de sub dealuri, niste baltaie adanci, deasupra carora se ridica ca niste perii stufisuri de rogoz. Intre partea baltoasa si partea mai ridicata despre miaza-noapte, in mijlocul vaii, sta hanul lui Leiba: e o cladire veche de piatra, sanatoasa ca o mica cetatuie; desi terenul e mlastinos, hanul are zidurile si beciurile bine uscate.
La glasul Surei, Leiba se ridica greoi de pe scaun, intinzandu-si membrele obosite; el cata lung in zare catre rasarit; nici pomeneala de dilijenta.
"Nu vine; ti s-o fi parut..." raspunde el balabustei, si se lasa iarasi jos.
Foarte trudit, omul isi incolaceste bratele pe masa si-si aseaza pe dansele capul, care-i arde tare.
La caldura soarelui de primavara, care incepuse sa incinga fata mlastinelor, o moliciune placuta coprinse nervii omului, si gandul incepu sa depene pe fusul constiintei bolnave mai rar, tot mai rar si inmuind treptat formele si colorile inchipuirilor...
Gheorghe... Noaptea Pastelui... Talhari... Iesii... O crasma in miezul targului... O dughiana vesela, care merge bine... Sanatatea.
Si atipi...
...Sura lipseste cu copilul de mult d-acasa.
Leiba iese in usa dughienii sa se uite in calea ei.
Pe ulita mare e o circulatie vie, o neintrerupta fasiitura de roate pe razoare, acompaniata de ciocaniturile ritmate ale trapatului de potcoave pe luciul asfaltului.
Deodata insa circulatia se opreste, si dinspre Copou se vad venind o gramada de oameni, gesticuland si strigand foarte miscati.
Multimea pare ca escorteaza pe cineva: militari, o streaja si fel de fel de public. La toate usile dughienelor se inghesuiesc privitorii curiosi.
"Aha! gandeste Leiba, a pus mana pe un talhar!"
Cortejul se apropie. Sura se dezlipeste din multime si urca langa Leiba pe treptele crasmii.
"Ce e, Sura? intreba el.
- E un nebun scapat de la Golia.
- Sa inchidem dughiana, sa nu dee peste noi.
- E legat acuma; dar adineaori scapase. S-a batut cu toti soldatii.." Pe un jidan, pe care un goi rautacios din multime l-a imbrancit peste nebun, nebunul l-a muscat de obraz."
Leiba de pe trepte vede bine; cu o treapta mai jos priveste Sura cu copilul in brate.
Este in adevar un nebun furios pe care-l tin cate doi oameni de fiecare parte; pumnii sunt strans legati unul peste altul cu o curea tare. E un om cu o cherestea uriasa: un cap ca de laur, parul negru, des, barba si mustatile aspre si impaslite. Prin camasa-i, sfasiata de lupta, se vede pieptul lat, acoperit ca si capul de un stuf de par. E cu picioarele goale; gura i-e plina de sange si stupeste mereu firele pe care le-a smuls cu dintii din barba jidanului.
Toata lumea s-a oprit... De ce?
Jandarmii dezleaga mainile nebunului.
Multimea se da intr-o parte facand un loc larg imprejurul lui. Nebunul da un ocol cu ochii si-si opreste privirile care ard spre usa lui Zibal; scrasneste din dinti, se repede tinta pe cele trei trepte, si intr-o clipa, apucand in palma dreapta capul copilului, in cea stanga pe al Surei, le izbeste pe unul de altul cu atata putere ca le confunda ca pe niste oua moi...
Un zgomot s-auzi, o trosnitura care cu nimic nu se poate compara, la intalnirea celor doua titve smacinate una pe alta.
Leiba, cu inima innodata, ca un om ce cade dintr-o nemasurata inaltime, dete sa tipe: " O lume intreaga ma lasa cu dinadinsul prada unui nebun!"
Dar glasul mut nu se supuse vointii.
"Scoala, jidane!" striga cineva trosnind tare cu o nuia pe masa.
"-Proasta gluma! zice Sura din pragul crasmei; sa sparii omul din somn, taranoi mijic!"
Leiba sari drept in picioare.
"Te-ai spariet, jidane? intreba razand glumetul. Dormi la namiez, ai?... Scoala ca-ti vin musterii... soseste harabaoa postei".
Si, dupa prostul sau obicei, care irita rau pe jidan, voi sa apuce pe Zibal in brate sa-l gadile.
"Lasa-ma in pace! striga hangiul smucindu-se si imbrancindu-l cu toata puterea. Nu vezi ca sunt bolnav? Lasa-ma-n pace!"
Dilijenta soseste in sfarsit cu aproape trei ceasuri de intarziere. Sunt doi calatori, care se aseaza impreuna cu conductorul, poftit de ei, la aceeasi masa.
Din convorbirea calatorilor se lamurea bine imprejurarea. La tactul de mai sus al postii, se intamplase peste noapte o calcare cu omor in hanul unui jidov. Hangiul omorat tinea si schimbul cailor. Talharii ii furasera, si pana sa se gaseasca altii in sat, calatorii curiosi putusera cerceta in voie teatrul crimei.
Cinci victime. Dar amanuntele! Daca nu s-ar fi gasit pradata, s-ar fi crezut ca a fost o crunta razbunare, sau fapta nebuniei religioase. In anecdotele despre sectarii iluminati, se povestesc cateodata executari de asa absurda salbaticie.
Leiba tremura scuturat de un puternic acces de friguri si asculta aiurit.
Apoi urma ceva, care trebuia neaparat sa umple de respect pe conductor. Tinerii pasageri erau doi studenti, unul in filosofie, altul in medicina; mergeau sa petreaca in oraselul lor natal. Intre ei se incinse o inalta dezbatere academica despre crima si cauzele ei, si daca trebuie sa fim drepti, medicinistul era mai bine preparat decat filosoful.
Atavismul... Alcoolismul cu urmarile-i patologice... Vitiul de conceptie... Deformarea... Paludismul... Apoi nevroza! -Atatea si atatea cuceriri ale stiintei moderne... Dar cazul de reversie!
Darwin... Haeckel... Lombroso...
La cazul de reversie conductorul face niste ochi mari, in cari straluceste o profunda admiratie pentru cuceririle stiintei moderne.
"Este evident, adaoga medicinistul. De aceea, criminalul propriu-zis, luat ca tip, are bratele peste masura lungi si picioarele prea scurte, fruntea ingusta si turtita, occiputul tare dezvoltat; chipul lui de o caracteristica asprime si bestialitate, batatoare la ochii deprinsi; e un rudiment de om: e, cum am zice, fiara, care de-abia de curand a reusit sa stea numai pe labele dinapoi si sa-si ridice capul in sus, spre cer, catra lumina!".
La varsta de douazeci de ani, dupa atata emotie, dupa o buna ospatare cu un vin asa de bine nascut si asa de bine crescut ca vinul lui Zibal, o fraza de o nuanta lirica, fie chiar din partea unui medicinist, sade bine.
Entuziastul tanar, intre Darwin si Lombroso, gasise vreme sa miroasa si putin Schopenhauer -"spre cer, catra lumina!"
Zibal era departe de a fi priceput "luminoasa" teorie. Pentru intaia oara poate, in aerul umed al Podenilor, se rostogoleau asa de inalte vorbe, asa de nobile subtilitati de gandire.
Ceea ce pricepuse insa Leiba mai bine decat oricine, mai bine decat chiar conferentiarul, era ilustratia izbitoare a teoriei; cazul de reversie el il cunostea in carne si oase; era portretul lui Gheorghe. Acest portret, din care pana mai adineori pastra numai trasaturile fundamentale, i se redestepta acum in spirit cu o perfecta palpabilitate pana in cele mai neinsemnate amanunte.
Dilijenta era departe. Leiba o urmarise cu privirile pana ce, cotind la stanga, ea se pierduse pe dupa deal. Soarele scapatase si el dupa coasta de la apus, si seara incepea sa-mpainjineasca dulce formele din valea Podenilor.
Hangiul, posomorat, se puse sa rumege in minte tot ce auzise... In tacerea noptii, pierduti in intuneric, un barbat, doua femei si doi copii fragezi, smulsi fara veste din bratele binefacatorului somn de mana fiarei cu chipul omenesc si jertfiti unul cate unul... Tipetele nebune ale copilului retezate de junghiul care-i despica pantecele... Gatul spart de secure, prin deschizatura caruia iese, dupa fiece galgaitura de sange, o horcaiala surda... Si cea din urma jertfa, care, naucita intr-un colt, asista la toate astea asteptandu-si randul... Procesul mai grozav decat executia, jidanul fara aparare in mana goilor... testele prea slabe pentru manile naprasnice ale nebunului de adineaori.
Buzele lui Leiba, fripte de friguri, urmau machinal gandul tremurand repede. O scuturatura puternica il apuca dintre spete; el intra cu pasul impleticit in gangul hanului.
Fara indoiala -gandeste Sura -Leiba nu e bine deloc, e tare bolnav; Leiba are "idei la cap"... caci ce inteles poate avea tot ce face el de cateva zile si mai ales ce a facut astazi?
Crasma a inchis-o inainte de aprinsul lumanarilor, tocmai cand se ispravea sabasul. De trei ori au batut musterii in usa dughenii, strigand cu glasuri cunoscute sa le deschiza. La fiece bataie, el a tresarit si a oprit-o incet si cu ochii speriosi:
"Nu te misca... nu voi sa intre goi aici".
El a trecut apoi sub gang si s-a pus s-ascuta pe treapta de piatra a pragului securea de taiat lemne. Tremura de nu se poate tine pe picioare, si nu vrea sa se odihneasca. Ce e mai ingrijitor decat toate, el, Leiba, la intrebarile ei staruitoare, a raspuns aspru si a trimis-o sa se culce poruncindu-i sa stinga numaidecat lumina. Deocamdata, ea s-a impotrivit; dar asa de scurt i-a repetat omul porunca, incat dansa, cu toata obida, a trebuit sa se supuna, resemnandu-se sa amane pentru mai tarziu lamurirea acestor imprejurari.
Sura a stins lampa, s-a culcat si acuma doarme alaturi de Strul.
Femeia avea dreptate... Leiba e in adevar bolnav.
E noapte deplina. Zibal sade de mult pe pragul ce da in gang si asculta...
Ce?
Zgomote nehotarate vin din departare... Parca sunt tropote de cai, bubuituri de mai infundate, convorbiri misterioase si agitate. O incordare inalta a atentiei ascute simtirea auzului in singuratatea noptii; cand ochiul e dezarmat si neputincios, auzul pare ca lupta sa si vaza.
Dar nu e o parere... Pe drumul care abate din sosea incoace se aud venind pasi de cai. Zibal se scoala si vrea sa se apropie de poarta mare a gangului. Poarta este bine inchisa cu o barna grea d-a curmezisul, ale carei capataie stau in cate-o borta in ziduri. La intaiul pas, nisipul strivit sub papucul lui face o scartaitura prea indiscreta. Zibal scoate picioarele din papuci si ramane in coltuni. Asa, fara vreun zgomot apretiabil de o ureche neprevenita, el merge la poarta gangului tocmai cand calaretii trec prin dreptul ei in pasul cailor. Dansii vorbesc incet de tot, insa nu atata incat Leiba sa n-apuce foarte bine aceste cateva vorbe:
- "S-a culcat devreme...
- Dar daca o fi plecat?
- I-o veni randul aldata... Da' eu as fi vrut"...
Nu se mai poate intelege nimica; oamenii aceia s-au prea departat.
De cine era vorba?... Cine sa se fi culcat sau sa fi plecat?... Cui o sa-i vie randul aldata?... Cine e acela care ar fi vrut altceva?... Si ce altceva vrea acela?... Si ce cautau pe drumul de laturi -un drum pe care nu intra cineva decat anume ca sa se abata la han?...
O osteneala zdrobitoare se lasa pe cerbicea lui Zibal...
"Sa fie Gheorghe?"
Leiba simti ca i se sting puterile si se aseza la loc pe prag. Intre franturile de ganduri ce se rostogolea u in capul sau, el nu putu prinde un gand intreg, o hotarare... Aiurit, intra in dughiana, trase un chibrit, si aprinse o lampa mica cu petrol.
E o idee de lumina; fitilul e asa de jos lasat incat flacara sta ascunsa in interiorul capsulei de alama; numai prin gratia masinii apar de jur-imprejur niste bendite verticale foarte subtiri de-o lumina aproape cu totul moarta... Dar este destul pentru ca sa vaza bine in ungherele cunoscute ale dughienii... A! e cu mult mai mica deosebirea intre soare si cea mai de nimic scanteie, decat intre aceasta si intunericul orb!
Ceasornicul tacanea in perete. Zgomotul acesta monoton supara pe Zibal. Omul nostru puse mana pe limba ce se legana si-i stinse miscarea.
Gura lui era uscata. Ii era sete. Spala un paharut in cada cu trei picioare de langa taraba si voi sa-si toarne rachiu bun dintr-un sip; dar gatul sipului incepu sa clantaneasca tare pe buzele paharului... Aceste sunete erau si mai suparatoare. A doua incercare, cu toata vointa lui de a-si birui slabiciunea nu avu mai mult succes.
Atunci, renunta la pahar, lasandu-l sa caza domol in apa, si inghiti de cateva ori din sip. Puse dupa aceasta la loc sipul, care atingand scandura produse o ciocnitura de speriat. Un moment, se opri inecat de aceasta impresie. Apoi lua lampa si o puse pe firida ferestrii, care da in gang; pe poarta, pe paveaoa si pe zidul din potriva al gangului se zugravira niste bande late de-o lumina cu prea putin mai deasa decat o inchipuire.
Zibal se aseza iar pe prag intinzandu-si urechea la panda...
Clopote in deal... Toaca pentru inviere... Care va sa zica a trecut de miezul noptii; ne apropiem de ziua... A! daca ar trece si restul acestei lungi nopti ca jumatatea intaia!
...O trosnitura de nisip strivit sub talpa! Dar el e in coltuni si nici n-a miscat macar piciorul... A doua trosnitura... Mai multe... E desigur cineva afara, aci, foarte aproape. Leiba se scoala apasandu-si pieptul cu mana si cautand sa intoarca inapoi un nod rebel ce i se ridica in gat.
...Sunt mai multi oameni afara... si Gheorghe!...
Da, el e; da, a batut in deal ceasul Invierii.
Vorbesc incet:
"-Daca-ti spun eu ca doarme. Am vazut cand a stins lumina.
- Mai bine; prindem cuibul intreg.
- Poarta o deschiz eu; ii stiu mestesugul? Sa-i croim ferestruica... Barna trece pe aici..."
Si se simtira pipaiturile cu care omul de afara masura distanta pe lemn...
Un sfredel mare se aude rozand tesaturile uscate ale blanii batrane de stejar... Zibal are nevoie sa se rezeme: el se sprijineste in palma stanga pe poarta si cu dreapta isi acopere ochii.
Atunci, printr-un capritiu neexplicabil al intimelor jocuri, se produse in urechea omului din-nauntru foarte tare si lamurit:
"Leiba! soseste dilijenta!"
Era neindoios glasul Surei... O calda raza de speranta... un moment de fericire... este iar un vis!... Dar Leiba isi trage repede mana stanga: varful instrumentului, patrunzand de partea asta, l-a intepat in palma.
A mai gandi la scapare?... Absurd!
In creierul care ardea, imaginea sfredelului lua niste dimensii ne-mai-inchipuite. Unealta, invartindu-se mereu, crestea la infinit, si borta devenea tot mai mare si mai mare, asa de mare in sfarsit, incat in cadrul ei rotund, monstrul putea s-apara in picioare fara sa se aplece. Ceea ce se petrecea in acel creier iesea din sfera gandirii umane: viata se ridicase la o treapta de exaltare din care toate se vedeau, se auzeau, se pipaiau enorme, de proportii haotice.
...Lucrarea din afara urmeaza cu metoda si staruinta. Leiba a vazut acuma de patru ori la rand dintele rasucit de otel patrunzand in partea lui si tragandu-se inapoi afara.
"Amu, adu herestreul..." zise Gheorghe.
O limba ingusta de herastrau trece prin borta intaia si incepe sa rontaie in miscari dese si regulate... Planul era usor de inteles: patru borte in patru unghiuri ale unui patrat; intre ele herastraul trage liniile; in centrul patratului s-a infipt sfredelul mai dinainte; cand bucata va fi cu totul dezlipita de trupul intreg al lemnului, se trage-afara; prin golul ramas, o mana puternica se introduce, apuca barna, o da intr-o parte si... goii sunt la Leiba in casa.
Si acelasi sfredel, peste cateva minute, are sa fie instrumentul casnei lui Zibal si a tutulor ai lui... Doi gazi or sa tina victima rastignita jos, si Gheorghe, cu calcaiul pe pantecele ei, o sa vare incet, ca in blana de lemn moarta, sfredelul in osul viu al pieptului, adanc, mai adanc, pana sa atinga inima, pe care s-o opreasca din zvacniturile-i nebune si s-o tintuiasca pe loc!
O sudoare de moarte scalda tot trupul lui Zibal; omul se-nmuie din incheieturi si incet se lasa sa caza in genunchi, ca o vita ce-si pleaca sub lovitura din urma grumazul, patrunsa ca de acuma ea insasi trebuie sa se paraseasca pe ea insasi.
"Da! s-o tintuiasca pe loc!... gandi el pierdut... da! s-o tintuiasca pe loc!"
Si ramase tamp cu ochii holbati pe lumina de la fereastra... Cateva momente el stete astfel incremenit pe alta lume, dar deodata:
"Da, repeta el surazand cu o clipire fioroasa; da! s-o tintuiasca pe loc!"
Se petrecu atunci in aceasta fiinta un fenomen ciudat, o complecta rasturnare; tremuratura lui se opri, abaterea disparu si figura-i descompusa de-o atat de indelungata criza, lua o bizara seninatate. El se ridica drept, cu siguranta unui om sanatos si puternic, care merge la o tinta lesne de ajuns.
O linie intre cele doua puncte superioare ale patratului era pe sfarsite. Leiba se apropie curios sa vaza jocul uneltei. Surasul sau se caracteriza acum si mai tare. Misca din cap, ca si cum ar fi zis:
"Mai am inca vreme".
Herastraul roase cele din urma fibre de langa borta catre care tinsese, si incepu lucrul intre bortele inferioare.
"Mai sunt trei", gandi Leiba, si cu precautia celui mai incercat vanator intra binisor in dughiana. Cauta sub taraba, lua ceva, iesi inapoi cu acelasi tact; ascunzand obiectul ce-l tinea in mana, ca si cum se temea de indiscretia zidurilor, si se duse in varful destelor la poarta.
Dar ceva grozav: lucrarea de afara s-a oprit cu desavarsire... nu se mai simte nimic.
"Ce-i asta?... Sa fi plecat?... S-a dus?" fulgera prin mintea omului dinauntru. Si la aceasta inchipuire, el isi musca buza de jos, cuprins de-o nepomenita dezolare...
"Haha!" fusese o urata amagire: lucrarea incepe din nou, si el se pune a o urmari cu bataile de inima a celui mai cald interes. Hotarat, omul nostru era muncit de-o neinteleasa dorinta de a vedea lucrul cat mai degraba sfarsit.
"Mai iute! gandi Leiba cu nerabdare... mai iute!"
Acum se auzeau iar clopotele in deal.
"Mai iute, bre, ne-apuca ziua!" zise un glas de afara imboldit parca de vointa omului dinauntru.
Lucratorul porni cu multa activitate. Inca putine miscari, si toate punctele patratului sunt unite.
In sfarsit!
Sfredelul trage incetinel in afara bucata in patru colturi... O mana mare si vanjoasa intra... Pana sa n-atinga inca barna pe care o cauta, se aud doua racnete, pe cand Zibal infasura cu putere capataiul liber al latului de butucul fix de la usa garliciului...
Latul, era ingenios combinat: o franghie lunga legata cu un capatai de butuc: la o lungime potrivita, pe locul unde era sa dispara patratul scobit, un ochi pe care Leiba il tinea deschis cu mana stanga, in timp ce cu mana dreapta tinea strans celalalt capatai. La momentul cerut, Zibal dete drumul ochiului si apucand repede cu amandoua mainile capataiul liber cu o smucitura suprema trase inauntru bratul intreg.
...Intr-o clipa operatia fusese gata... Doua racnete o insotira, unul de pierzare, altul de triumf: mana era "tintuita pe loc".
Se auzira apoi pasi departandu-se grabnic. Tovarasii lui Gheorghe paraseau lui Zibal prada prinsa cu atata istetime.
Jidanul se repezi in dughiana, lua lampa si cu o invartitura sigura ridica fitilul sus de tot: lumina captiva intre gratii iesi d-asupra vesela si victorioasa, redand viata hotarata formelor nebuloase din preajma-i.
Zibal trecu cu lampa in gang. Talharul gemea greu; dupa incordarea bratului se vedea ca renuntase la o inutila zbuciumare. Mana era umflata si degetele incovoiate... parea ca vrea s-apuce. Jidanul apropia de ea lampa... -Un fior: frigurile se intorceau iar. -Apleca lumina prea aproape, incat, tremurand, atinse mana talharului cu sticla fierbinte: o crispatie violenta a degetelor se produse urmata de un vaiet surd...
La vederea acestui fenomen, Zibal tresari... prin ochii lui scaparase o inspiratie excentrica. Incepu sa raza cu un hohot care zgudui bolta gangului si intra repede in dughiana.
Mijea de ziua.
Sura se destepta deodata... parca auzise prin somn niste ragete ingrozitoare. Leiba nu era in odaie. Toate cele din ajun ii revenira in minte. Se petrecea ceva rau. Sari jos din pat si facu lumina. Patul lui Leiba era nedesfacut. El nu se culcase deloc.
Unde era?... Femeia isi arunca ochii pe fereastra; pe dealul din fata se plimba un stol de lumini mici si vioaie; care se miscau, saltau, aci ascunzandu-se, aci ivindu-se iarasi... Iesiau de la inviere. Sura deschise oleaca fereastra; atunci auzi gemete infundate la poarta. Infiorata, cobori iute pe scaricica. Gangul era luminat. Iesind pe prag, femeia fu izbita de o grozava priveliste.
Pe un scaun de lemn, cu coatele pe genunchi si cu barba rezemata in maini, sta Zibal. Ca un savant care, in amestecul unor elemente, ar cauta sa prinza un secret subtil al naturii ce de mult ii scapa si-l necajeste, Zibal tine ochii atintiti asupra unui lucru spanzurat, negru si inform, sub care, pe un alt scaun, la o potrivita inaltime, arde o faclie mare.
Zibal priveste fara sa clipeasca procesul de descompunere a mainii ce desigur nu l-ar fi crutat pe dansul. -El n-auzise urletele de afara ale nenorocitului: era acum prea interesant ce vedea ca sa mai auza. Zibal urmarise cu nesatiu toate contorsiunile, toate crispatiile stranii ale degetelor, apoi amorteala cuprinzandu-le incet pe unul cate unul -erau parca labele unui gandac, care se zgarcesc si se intind, se agita in miscari extravagante, tare, mai incet, incet de tot si apoi intepenesc sub jocul unui copil crud.
Era sfarsit. Mana cocea si se umfla incetinel fara miscare.
Sura dete un tipat.
"Leiba!"
Zibal ii facu semn sa nu-l deranjeze... Un miros gras de carne arsa se raspandea in gang; o fasiitura se auzi si mici plesnituri.
"Leiba! ce e?" repeta femeia.
Se facea ziua bine... Sura se arunca si trase barna. Poarta se deschise de perete tarand trupul lui Gheorghe spanzurat de bratul drept. Multimea satenilor, toti cu facliutele de Paste aprinse, navali inauntru.
"Ce e? ce e?"
Indata intelesera ce fusese.
Zibal, care statuse pana aci nemiscat, se ridica grav in picioare. El isi facu loc sa treaca, dand cu liniste lumea la o parte.
"Cum a fost pricina, jidane? intreaba unul.
- Leiba Zibal, zise hangiul cu tonul inalt si cu un gest larg, merge la Iesi sa spuna rabinului ca Leiba Zibal nu-i jidan... Leiba Zibal este goi... pentru ca Leiba Zibal a aprins o faclie lui Christos!"
Si omul pleca incetinel spre rasarit la deal, ca un calator cuminte, care stie ca la un drum lung nu se porneste cu pasul pripit.

PACAT...

Un baietan voinic - barba de-abia-i mijeste, si sub caciula de oaie parul cret si des... si niste ochi blanzi - si mintos tanar. Cand a plecat de acasa sa mearga la Bucuresti p-atatia ani in scoli, mama lui - de treaba femeie! - l-a sarutat de-atatea ori, i-a potrivit parul, i-a netezit caciula si iar l-a sarutat, si i-a zis:
- Nita, mama, te duci frumos si sanatos: sa-ti ajute Dumnezeu si Maica Domnului sa-mi vii inapoi tot asa!
Si cat era de cuminte batranica nu s-a mai putut stapani... a biruit-o plansul. De multe ori a dat el sa plece; si ea l-a tinut sa-l mai mangaie inca. Lui ii ardea sa se duca, si macar ca-i era draga mama parca avea acum necaz pe ea ca-i prea intarziaza plecarea. A plans si el, ce-i drept, de plansul ei dar, pe cand ochii-i erau tristi, inchipuirea zbura cu bucurie pe drumul ce i se deschidea lung si necunoscut inainte.
* * *
Trei ani de-o neclintita monotonie... Aceleasi ceasuri... aceiasi pasi... trei ani intregi! Al patrulea, desi se anuntase de la inceput a urma aceeasi neabatuta cale, pastra pentru mai tarziu o noutate, o ciudata surprindere.
Alaturi cu seminarul, o casa veche boiereasca... De la ferestrele si de pe pridvorul din spatele ei, se vedea peste zid in curtea de recreatie a scolii. Odata, intr-o zi de sarbatoare, Nita se plimba singur prin curte cu o carte in mana: ramasese in scoala sa se prepare de examenele apropiate. Era o dogma incalcita: el ocolea curtea repetind pe de rost cu cartea-nchisa-n mana. Anevoie se putea tine minte asa fraze torturate... Deschise iar cartea...
Trecand prin dreptul zidului, seminaristul tresari; un ghemotoc de hartie il lovi pe mana si alunecand peste cartea deschisa sari cat colo inaintea lui. Nita se opri pe loc... Neaparat iar o gluma a vreunui camarad... un miez de paine muiat in cerneala... sau cine stie ce.
Se uita-mprejur... in curtea scolii nimeni... Lovitura venise dinspre casele de-alaturi... Ridica ochii in sus si vazu la cea mai apropiata fereastra vecina, care era deschisa, perdelele miscandu-se ca si cum ar fi fost cineva ascuns indarat... Ce-o fi?
Sa vedem... Seminaristul s-apleca si lua ghemotocul: era ceva infasurat inauntru... Voi sa-l desfaca. O intepatura... Un ac cu gamalie! Ce pacaleala proasta! Suparat tranti ghemotocul si incepu sa stearga degetul impuns in varful caruia, dupa fiece storsatura, crestea repede la loc o margea mare rosie.
Ghemotocul izbit cu necaz in pamant se desfacu... Intre cutele lui o floare!... Cu mirare si cu mai multa luare aminte ca-ntaia oara, el ridica binisor hartia... in adevar era o garoafa - ca sangele ce-i curgea din deget - rupta de curand...
Desfacu atunci mai bine... Ceva scris...
Trupul tanar se simti furnicat din crestet pana-n talpi de un fior fierbinte... Caldura toata i se urca la frunte... Ascunse in san hartia si floarea, cerceta de jur imprejur cu ochii sa nu fi vazut cineva din scoala cele petrecute, si fugi inauntru fara a mai cuteza sa ridice ochii la fereastra unde se miscau perdelele.
Bolnav... Friguri si bataie de inima, incat nu se putea tine pe picioare. Parintele-director s-a convins ca e rau baiatului si l-a trimis sa se odihneasca. Nita s-a suit in dormitor, s-a aruncat in pat, a scos din san floarea si biletul s-a citit inca odata, iar, si mereu:
"Esti frumos... Daca ai vrea, te-as iubi mult".
...Daca ar vrea!...
Cine sa fie? El nu e copil, e flacau, de douazeci si trei de ani... Cine?... O femeie!
Bolnavul sare din pat, iese din dormitor si fara sa mai anunte pe cineva, dupa cum cere regulamentul, iese pe poarta. Pe dinaintea caselor vecine, el isi potoleste pasul si trece peste drum ca sa poata apuca toata fatada dintr-o singura cautatura. Ferestrele de la pod toate inchise si perdelele lasate.
El stie ca e frumos... Mama i-a spus-o adesea, poate mai adesea fetele din sat, dar desigur mai mult decat toate sora lui Cutiteiu, Sultana, care nu i-a spus-o niciodata... Cu dragoste amestecata si cu putina mandrie zambeste el cand ii vine acum in minte mama lui.
S-a inserat bine si seminaristul tot se plimba de colo pana colo pe dinaintea casei unde se afla acea femeie care l-ar iubi mult "daca ar vrea el"... Clopotul pentru cina suna la scoala. Asta-l destepta; el grabeste si intra.
Sunt toti la masa; lui nu-i e foame... Merge si se culca asezand sub perna biletul si garoafa, dupa ce iarasi priveste indelung icoana acelor vorbe, pe care de-acu nu le mai poate uita vreodata.
Zgomotul celorlalti baieti venind in dormitor il supara foarte. La intrarea lor, el vara iute mana sub capatai, apuca bogatia ascunsa si sta nemiscat... Unii il intreaba cate ceva... nu inteleg bine ce... el nu sufla, prefacandu-se adormit.
Aproape de miezul noptii. Dorm in sfarsit toti. Nita se scoala incetinel si cu cea mai mare precautie iese; gaseste usa salii pe pipaite si coboara in curte... La fereastra lumina... geamurile deschise si perdelele lasate. El ramane cu ochii pironiti acolo, ratacind in alta lume, pe care o visase parca adesea, dar nu spera s-o vaza vreodata.
Flacaul isi umfla pieptul, intinzandu-si bratele amortite de friguri, pana-i trosnesc incheieturile, cand perdelele se dau intr-o parte si o femeie pune mana pe geamuri sa le inchiza. Seminaristul ingheta; vrea sa strige; dar nu poate, si pana sa treaca efectul loviturii, fereastra e inchisa, perdelele lasate la loc si lumina stinsa.
Se apropie de ziua cand tanarul se hotaraste sa se-ntoarca-n dormitor... Se tranteste pe branci in pat, isi reazima inima, in care simte o stransoare nedefinita, pe mana dreapta, si pe cea stanga fruntea calda - adoarme si doarme dus pana la clopotul de gustare.
Trei nopti de panda... patru... cinci... si tot atatea zile mai grele ca noptile: ceasuri de cursuri si de meditatii... zgomotul camarazilor, neputinta de a sta singur cu inchipuirea lui... si frigurile... si ferestrele tot inchise... si perdelele vesnic lasate.
Doctorul, un om de spirit, cand parintele-directorul i-a prezentat pe Nita, l-a mangaiat pe tanar, apucandu-l in gluma de tuleele din barba si-a zis:
- N-are nimic, parinte; sa se plimbe mai des... si-i trece.
Duminica... in sfarsit!
Nita a fost indemnat de camarazi si de parintele-directorul sa iasa la plimbare; el a preferit sa stea la scoala ca sa se poata ajunge cu lectiile, ramase-n urma din pricina frigurilor... Fireste ca superiorul a fost incantat de atata sarguinta.
Dejunul s-a ispravit... Acum scoala este iar desarta. Silitorul seminarist trece catre curtea din fund... Dar daca ferestrele or fi tot inchise?... Nu - si n-apuca sa ridice ochii doritori si vede venindu-i prin aer un nou ghem care-ntr-o clipa ii cade la picioare... Asta nu mai e prins cu un ac - e legat cu o cordeluta rosie:
"Treci la miezul noptii... Te astept... 0 sa vezi cat te iubesc".
Si nici o miscare la perdele... nici o aratare!... Ziua trece incet... e insa uneori atata dulceata si-n chinul asteptarii! Dar noaptea! niciodata n-au adormit seminaristii asa de tarziu!... Din norocire, mai pe urma nici o piedica.
Sare peste poarta fara zgomot si se-ndrepta sigur spre tinta stiuta. O femeie in umbra gangului!... El se opreste inecat. Ea ii sopteste: "Vino, te asteapta!..." Atunci... nu e chiar asta!
El se lasa sa-l ia de mana si sa-l duca prin intuneric incetisor. O scara stramta... incaperi intunecoase... iar cateva trepte. Voinicul merge machinal, lasandu-se tarat ca un copil somnoros de mana femeii. La fiece pas nesigur, la fiece sovaire, o oprire de un moment, o povatuire discreta, o soapta de incurajare si inainte!
Se opresc... Femeia il lasa de mana... O clipa, parasit in locul orb si necunoscut, el e-n pierzare - o coloana aplecata careia i s-ar smulge propteaua de siguranta - aude urechile cum ii tiuiesc de tare si simte genunchii parasindu-l.
Acum femeia loveste surd cu varful unghiilor pe o usa - sunt langa o usa - care indata se deschide.
E lumina inauntru - lumina albastra... un albastru molcom si lenes... Femeia care l-a condus prin intuneric il impinge binisor in lumina. Coloana cedand se apleaca, cu toata greutatea trupului puternic de douazeci si trei de ani, in albastru... si usa se-nchide pe dinafara.
Vorbe?... incap vorbe?
Cum o femeie stie alinta - cum degetele ei delicate se infig in muschii incordati - si gura ei rece ca gheata si ochii ei beti - si puful marunt de pe obrajii aprinsi zbarlit de fiori - incovoiala langeda a trupului - izbiturile inimei ei de peretii sanului - si mirosul fara nume ce-i radiaza din radacinile parului - si cat e de bine sa te parasesti in stapanirea acestor atatea simtiri ce te-nvaluiesc din toate partile ca niste varteje de aburi calzi saturati de esenta adormitoare...
Cu vorbe sa le spun?... Astea se simt si se gandesc, de spus nu se pot spune... A fost o smacinare a sufletului dulce si dureroasa, o exaltare a simtirii, ingrozitoare si delicioasa.
Multe nopti asemenea si fiecare neasemanate... Libatiuni sub razele lampii albastre; toate nebuniile inchipuite si neinchipuite; anecdote picante de care el avea un repertoriu popular asa de bogat; scene de gelozie fara cuvant si din chiar senin; si jocuri, si muscaturi; si lupte atat de inegale, pentru ea ca putere, pentru el ca farmec... s-apoi, dupa atata oboseala, povestirea reciproca a celor intamplate mai inainte de a se cunoaste.
El avea putin de povestit... Asa era de stramt satul in care traise si asa de putin insemnata viata lui pana cand "l-a intepat un ac cu gamalie!..." Siret taranul - tine mult la aceasta cadere de fraza; stia el bine ca, insotita de sugerea degetului intepat si de o privire pe sub sprancenele posomorate cu bunatate, are sa fie cu prisos rasplatita.
Ea insa avea mai multe de spus, si povestea ei era destul de trista. Cinci ani de viata cu un om istovit, apoi nebun si paralitic; in urma, vaduva, cu un copil bolnav si capiu - o fetita, care roade si mananca lucrurile din casa si care trebuie pazita foarte de aproape sa nu dea foc. Interese mari... o avere colosala... consiliu de familie... soacra si cumnati - niste creaturi aspre si brutale, care fac imprejuru-i o politie dezgustatoare.
Si aci, fata cu fraza lui de predilectie, venea asa de potrivit:
- Inchipuie-ti ce sete mi-e de viata! ce dor imi era de tine!
Caldura stransa atata vreme in fiinta aceea frumoasa se revarsa acuma-n afara ca o pornire nebiruita: a fost pentru el scurta dar plina acea vreme fericita.
S-a sfarsit insa.
El a trebuit sa renunte la ea, cand intre ei s-a ridicat zidul consiliului de familie. Acesta fireste nu putea ingadui o asa ratacire... Plangeri... revolta - de prisos. O ultima sfortare din partea disperatului a fost intampinata intr-un chip decisiv.
Cand seminaristul a indraznit sa nesocoteasca recomandatiile imperioase ce-i fusesera comunicate si sa calce pragul, pe care altadata pasea la fericirea ce-o socotea un drept castigat, scump a trebuit sa-si plateasca pasul imprudent. A fost o maltratare meritata poate, dar oricum prea salbateca. Zbirii insarcinati cu corectiunea cutezatorului au facut exces de zel: nenorocitul, luat fara veste, a fost strivit de lovituri... capul spart, pieptul calcat cu calcaiele. In stare de completa nesimtire, a fost aruncat in poarta scoalii, unde l-au gasit, a doua zi dimineata, oamenii de serviciu, mai mult mort decat viu.
Toate alergaturile si staruintele parintelui-directorul ca sa faca a se descoperi si pedepsi criminalii, care atentasera asa de crunt la viata elevului favorit, au trebuit sa inceteze. Batranul a fost chemat inaintea inaltelor fete pastoresti. Acelea i-au adus aspre mustrari ca nu-si vede de datorie, ca nu ingrijeste destul de serios de moralitatea scolarilor, si l-au facut sa inteleaga ca daca voieste sa mai ramana director n-are sa se mai amestece in cele ce se intampla afara de poarta seminarului: asta e treaba obrazelor judecatoresti, nu a celor bisericesti!
Nita a stat mult intre viata si moarte; luni intregi au trecut pana sa se poata intrema. El n-a murit din asta; dar poate ca noptile pe care mama, chemata in graba, le-a petrecut la capataiul nenorocitului, sa-i fi scurtat zilele bietei batrane. De atunci el a ramas cu o boala de inima, care i-a cauzat pana la moarte multe momente neplacute.
Dar era intremat... El porni sa caute norocul pierdut... Prea tarziu... Casele se daramau si lucrarea incepuse din aripa unde altadata era odaia albastra... Femeia murise. Copila bolnava era intr-un institut de educatie in strainatate. Consiliul de familie nu statea cu mainile in san.
Mai intai o resemnare sfanta, apoi putin cate putin, daca nu uitarea, cel putin potolirea dorului sub gramadirea anilor. Zece ani!... Seminaristul este acuma preot - preotul Nita din Dobreni - om asezat si foarte bine vazut de toata obstea.
De dimineata orasul de resedinta al judetului e foarte animat - targul anual. Preotul Nita umbla prin strada mare cum se umbla la targ de colo pana colo, ori incotro, fara o tinta hotarata...
Inaintea cafenelii din centru e stransa lume multa, care priveste la ceva si rade in gura mare... Poate un animal savant, care denunta varsta si vitiile spectatorilor: ori vreo paiata... ori altceva... Gramada de lume sporeste necontenit... Popa urmeaza dupa multime. Pe trotuarul cafenelii pe scaune si-n picioare stau nobilii orasului - reprezentantii judetului in vacanta parlamentara, membrii tribunalului, functionari de la prefectura, primarie, casierie, ofiteri; de jur imprejur lumea pestrita de toate treptele sta in semicerc. In mijloc se petrece comedia. Popa Nita se vara si el.
Ce este? Ce face atata senzatie?
Un copil de vreo opt-noua ani, zdrentaros si murdar, cu picioarele goale, imbracat in haine nepotrivite - un gheroc mare, a carui talie ii vine pana la glezne, in cap cu un cilindru turtit - face caraghiozlacuri.
Este un mititel mascarici foarte destrabalat - jigarit, si galben, pulpele-i uscate care se vad prin sfasietura nadragilor sunt pline de jupuituri. Asa de prapadit, este totusi foarte indraznet. Fumeaza o tigara lunga, se stramba intr-un chip straniu, pacaleste si injura pe boieri chemandu-i dupa porecla stiuta. Incepe sa cante un cantec rusinos jucand ciamparalele, facand gesturi si miscari neiertate... Lumea face un haz nespus... O taranca batrana, care e-n randul intai al spectatorilor, rusinata de refrenul pe care copilul i-l arunca ei cu o intentie diabolica, isi cauta loc sa scape de privirile intoarse asupra-i, se-nchina si zice departandu-se:
- Cine stie ce pacate! Sa fereasca Dumnezeu pe orice copil!
Mititelul, obosit, s-a oprit: merge sa salute foarte comic cu cilindrul lui enorm pe boieri, si s-aseaza pe un scaun picior peste picior alaturi cu domnul senator... Alta tigara... Domnul senator il trateaza cu cafea si rom. Alt "amic" il mai imbie inca cu un paharel... si inca unul...
Copilul se scoala si-ncepe iar jocul... Acu miscarile si gesturile sunt si mai desucheate... Cu-ncetul insa membrele pierd siguranta si simetria miscarilor; cantecul e surd, articularea inegala... Inca o strofa!... Dar gafaiala il ineaca... Cantaretul se opreste un moment clatinandu-se, moale de mijloc: e galben ca ceara; ochii-i crucesc stinsi in fundul capului... O sfortare, excitat de indemnul unanim al amatorilor!... Ofteaza adanc, da sa ridice piciorul, se-nvarteste-n loc si trupusorul zdrobit atata se prabuseste greu pe marginea trotuarului. - Beat mort!
Se gramadise lume prea multa... circulatia din obor in oras era intrerupta. Politaiul chema pe un vatasel care ridica de acolo pe micul desfranat, ca sa risipeasca aglomeratia.
Popa Nita, cu pumnii inclestati se sui pe trotuar si apostrofa, cu accentul celei mai mari indignari pe cei ce radeau:
- E pacat, domnilor! ganditi-va! Crestini!... Frumos!... Mare pacat!
Se-ntelege ca lumea care s-amuzase asa de bine n-a gasit nicidecum la locul ei apostrofa moralistului si i-a platit-o cu sarcasme groase. Popa nu-si putea gasi linistea: el batea nervos cu degetele pe tabla de marmura a mesii, mormaind intre dinti fel de fel de exclamatii de indignare.
Cafegiul, care stia multe, fu gata ca sa-i dea toate amanuntele asupra acelui copil. De necrezut, dar adevarat... si popa asculta incremenit:
E un copil de familie buna. - O vaduva a unui boier nebun. -Inamorata cu un baiat de la tara, un seminarist. - Insarcinata. - Rusinea lumii. - Merge sa nasca la mosie. - Moarta din facere. - Copilul e aruncat; creste la o taranca batrana care moare s-aceea si el ramane pe drumuri. - Aci in oras e pripasit de vreo sase luni: a venit sa cerseasca si, fiind dracos de fel, din jucarie-n jucarie a ajuns in halul asta. - O fata bolnava, fugita de la scoala prin strainatati, ajunsa rau pe acolo; gasita pe urma de epitropi si-ntoarsa in Bucuresti: aci fuge cu un ofiter, de la ofiter pleaca cu altul. - Cu baiatul a vrut sa-si faca pomana un cizmar: l-a luat ucenic: as! pungasului nu-i ardea de lucru - soi rau! invatat sa ceara, sa fumeze si sa bea. Mesterul l-a batut odata parinteste; neprocopsitul a fugit, si de atunci traieste asa; spune obraznicii, mascari, caraghiozlacuri, si capata si el o bucatica de paine; se-ntoleste de la unul s-altul de pomana, si doarme Dumnezeu stie unde-l ajunge oboseala. - Istoria asta de-altminteri tot orasul o stie; de-aia-l si cheama "Mitu Boerul".
Popa cu coatele pe masa, strangandu-si tamplele in pumni, ramase inecat de sudoare, cu ochii tintiti la o musca ce umbla maruntel pe tabla de marmura alba: el urmari insecta pana la marginea mesii. Ce socoteala s-o fi facut in capul cel mic cat un bob de mac, nu se poate spune; destul ca musca stete pe loc, isi dezmorti labele de dinapoi impleticindu-le una de alta, isi netezi frumos mustatile cu labele de dinainte, apoi deodata se-nalta si pieri. Omul, desteptat, se ridica de pe scaun si iesi.
Cercetari zadarnice... Nu putea gasi copilul. Toate informatiile vataseilor de noapte erau gresite: la cazarma pompierilor, nu era... in gangul postii, nu... sub sopronul primariei asemenea: nici aici, nici acolo. Trei, patru ceasuri de goana dupa o stire exacta. In piata, vataselul stie ca Mitu Boerul a intrat adineaori cu mai multi ofiteri si functionari la cafeneaua din colt, unde "Canta fetele teatru".
A facut o nepomenita senzatie popa intrand cu figura lui sperioasa in localul muzelor profane.
- Uite si parintele! a strigat procurorul cu tonul de satisfactie cu care se intampina de regula un musafir intarziat. Iar una dintre cantarete, care sedea pe genunchii casierului la aceeasi masa cu tanarul magistrat a adaogat:
- Blagosloveste, taica parinte!
Atunci s-a pornit un hohot, aplauze, tropaituri, suiere, racnete: "Bravo, popa! Bis popa!" - Infernal! o menajerie care arde...
Succesul colosal si spontaneu n-a afectat catusi de putin pe omul nostru: zgomotul din fundul acestui suflet covarsea furtuna vesela de-afara. Popa a-naintat hotarat pana in mijlocul salii, a cautat cu ochii in toate partile si a plecat grabit de sub ploaia de rasete, de glume rautacioase si de huiduieli...
Nu e nici aici... Dar nu se poate sa se intoarca la gazda singur... Peste putinta... inainte!... inca un vatasel; poate la sfantul Ioan in curtea bisericii; doarme baiatul uneori si acolo, cand e vremea buna...
...Era in adevar acolo...
La spatele altarului, unde un felinar din raspantie arunca razele-i afumate, se odihnea mototolit, cu capul pe un mormant fara nume nici ingradeala, un om mic... Tocmai acuma lua seama preotul cat umblet facuse si se aseza jos sa-si potoleasca miscarile inimii. El intinse cu sfiala mana spre capul baiatului: atunci simti distinct la aratatorul drept o intepatura de ac... Da - era aci langa el, pe pamantul gol, rodul noptilor petrecute in lumina albastra. Copil in razboi cu lumea, asa de timpuriu, el parca-ntr-adins poposise langa altar, doar o putea intra pe furis sub ochiul lui Dumnezeu, care de cand il impinsese la viata, nu se-ndura sa-i arunce o data macar o cautatura.
"Doamne! sopti popa plin de obida: uite-te la el Doamne, uite-te si la el!"
Si apucand bine in brate mototolul adormit, se scula puternic in picioare si porni. Baiatul, desteptat de zguduiala, mormai somnoros o injuratura si adormi iarasi in bratele care-l strangeau cu atata patima.
Pe stradele intunecate ale orasului, omul care-si ducea comoara avu norocul sa nu dea de nici o piedica: era ceasul cand si felinarele pot fi stinse, cand si vataseii trebuiesc sa doarma. Ajunse la gazda, destepta vizitiul si pe hangiu, plati si pleca. A doua zi, inainte de namiezi, erau in Dobreni acasa.
Preoteasa nu putea fi tocmai multumita de ce-i adusese barbatul de la targ. Nu-i putina greutate sa aduci la o stare cuviincioasa un asa gunoi de copil. Tot trupul ii era numai jupuieli si bube din pricina scarpinaturilor si necurateniei. Cate lauturi, cate lesii si alifii au trebuit ca sa ridice treptat de pe fiinta parasita coaja in care o invelisera atatia ani de mizerie!
Copilul s-a lasat bucuros sa faca cu el ce-au vrut. Mai greu de tamaduit decat bubele erau apucaturile si naravurile. Pana la urma insa si acestea au fost sa fie invinse; povetele, blandetea, o vorba aspra la soroace, devotamentul oamenilor buni care-l luasera la sanul lor cald, si mai ales o boala indelungata au gonit daca nu cu desavarsire, cel putin in cea mai mare parte si pornirile si deprinderile rele. Nu e peste putinta gradinarului priceput si rabdator sa indrepteze un copacel fraged pornit sa creasca stramb.
Cand, scapat cu totul de vermina, l-au imbracat intr-o duminica in haine noua - mintean cu sireturi de fir, itarasi albi cu snur negru de matase si palarie cu panglicuta tricolora, si i-a zis parintele: "Sa le porti sanatos, Mitule! sa cresti mare, cu minte si noroc!" copilul a pus mainile in buzunare, s-a privit serios si-ndelungat in oglinda si s-a pornit pe un ras... si razi! De rasul lui a-nceput sa raza si femeia si barbatul. Dar cand s-a intors copilul cu fata la ei si li s-au intalnit privirile, parintele l-a luat in brate, l-a sarutat de multe ori si s-a pornit pe un plans... si plangi!... s-a inceput si copilul si femeia.
S-au dus pe urma la biserica. Mitu in hainele noua a facut senzatie... Mai ales femeile care mai de care l-au alintat, ca era si un copil curatel.
Atata numa rau de tot: Mitu era bolnav - tusa seaca, dureri la lingurea, nu manca nimic si catu-i ziua-l tragea la somn.... Friguri?... Deochi?... Lingoare?...
Era boala caineasca... zacea pe prispa la soare... d-abia se mai tara... Doftorii, descantece, degeaba: se gunoia, se istovea vazand cu ochii! Scurta cauta sa fie bucuria, si cu cat omul o vedea scurtandu-se cu atat ii crestea fioroasa inchipuire ca azi, maine o sa se sfarseasca fericirea gasita pe neasteptate... Iata acuma se stingea de tot lumina ce-i rasarise in cale fara veste... vapaita era pe ispravite.
Preotul atipise despre ziua imbracat... Femeia sta tot desteapta langa bolnav, care dormea de o zi si mai bine. Ea puse mana pe obrazul copilului - rece; apleca urechia la gura lui deschisa - nimic!
- Scoal', parinte! tipa ea ingrozita... Nu mai sufla!
Omul sari in picioare, lua baiatul in brate si fugi in curte strigand:
- Sariti, oameni buni! sariti!
Se arata peste culmea dealului soarele... O multime de barbati si mai ales de femei se stranse. Preotul pusese copilul teapan pe prispa si-l bocea in genunchi... O femeie tinea lumanarea.
Dar nu-i mort inca... Un descantec cu apa neinceputa... Copilul pare ca misca... il ridica de mijloc incetinel... El deschide lin ochii, rasufla si zice cu glasul stins:
- Mi-e foame!
Bun doftor aerul Dobrenilor! Acea fiinta curatita pe dinafara trebuia si pe dinauntru primenita: asta era treaba lui si a luat-o foarte binevoitor asupra-si. A fost dureroasa si cruda operatie; dar era neaparata si din norocire a izbutit.
Baiatul scapat cu desavarsire, sange proaspat incepu sa-i rumeneasca obrajii, asa de vestezi mai inainte, si sa umple ochii lui posomorati si-ntunecosi pana aci, de lumina si veselie. Fusese o lupta extrema, infricosata; viata pasea acuma-nainte stralucitoare si mandra de asa biruinta.
Pe cand preoteasa Sultana atarna in biserica din Dobreni o icoana frumoasa daruita Maicii Domnului pentru ca-i daruise ce a fost rugat-o ea, in oraselul de resedinta era oarecare miscare la cafeneaua din centru: se aflase de urma lui Mitu Boerul.
Disparitia lui nu putuse trece neluata in seama: era o paguba reala pentru atatia amatori de giumbusuri. Nu se stia ce sa fie: fugise?... murise? In sfarsit se aflase adevarul. O notita publicata in gazeta locala arata ca, in vremea balciului, un popa de tara, care umblase noaptea beat pe la cafe-chantant, intrebase din vatasel in vatasel despre baiat... Popa desigur il luase...
Procurorul lua afacerea in mana si, "cu o inteligenta si un zel care-i fac adevarata onoare" descoperi ca "victima raptului" se afla la popa Nita din Dobrenii-de-plai. Atunci tanarul magistrat, insotit de forta publica, a plecat la cuvenita cercetare locala...
Revoltat ca vrea sa-i ia baiatul, preotul a facut o elocuenta aparare a cauzei sale.
Un copil bantuit de foame; in prada unor porniri rusinoase si omoratoare chiar pentru un om copt; desfranat prin indemnul lumii batjocoritoare, nesatioase de petreceri... Scapat de asa vitrega soarta, intors de la o atat de ratacita cale - de la moarte la viata... Dormea pe pamantul gol, bolnav si abatut, cu trupul fript din crestet pana in talpi de pecingine murdara, cu inima smintita de ticalosie... Ce-ar fi facut copilul asta fara adapost nici mila, cand ar fi inceput zloata si gerul? - Ar fi murit pe o gramada de gunoi, ca un caine harbar fara stapan. Si sa zici c-ar fi putut infrunta atata vijelie inversunata! ce-ar fi ajuns?... Spitalul de nebuni... Temnita... Ocna!
Cuvantul oratorului castigase aproape pe toti asistentii... Se vedea pe chipurile tuturor o impresie binevoitoare. Procurorul a raspuns insa scurt si raspicat:
- Popo, nu poti secuestra minorul! minorul trebuie restituit cui de drept; legea e cu el, legea protege pe minori!... Dura lex, sed lex!
Tonul magistral si sever, cuvintele inalte si demne ale procurorului, neaparat ca trebuia sa rastoarne impresia ce preotul obtinuse cu elocuenta-i sentimentala. Si notarul incepu sa scrie, sub dictatura omului legii, procesul-verbal...
Era hotarat: ii lua copilul! El nu-l putea lasa insa... Dar... i-l ia!
Popa clipi aiurit si vazu inainte sange... Chiar pentru o fapta sau numai pentru o demonstratie, insa si n-ar fi putut-o spune - el se repezi in odaie si lua pusca din cui, cand cumnatu-sau Cutiteiu, primarul, om vazut si umblat prin multe, intra dupa el si-l apuca de mana... Si popa intelese ca niciodata in clipe asa de inalte, inspiratia nu trebuie cautata la un chilometru; ea ne sta sub nas - cine se uita departe, fireste n-o s-o vaza... Popa puse pusca-n cui - descuie lada, scotoci in fund, si lasa cu multa discretie capacul, asezand la loc velinta pe deasupra.
Primarul trecu iarasi unde se scria procesul-verbal... Omul legii dicta:
"Dispunem dar..."
Cutiteiu intrerupse, cerand foarte respectuos iertaciune magistratului sa-i spuie ceva... si iesira amandoi in tinda.
- Domnule procuror, sopti primarul cu o anume privire, popa este un om foarte de treaba... Nu-l cunoasteti... Poftiti, poftiti!
Si deschizand usa, introduse foarte politicos pe junele licentiat in odaie unde-l astepta nerabdator parintele... Si asa se facura toate bune... Procesul-verbal nici nu trebuia schimbat: totul sta in incheiere. Procurorul intreba pe notar:
- Unde am ajuns?
- "Dispunem dar..." raspunse notarul cu toata gravitatea.
- Nu asa, zise procurorul: "dispunem insa".
Si spre multumirea tuturor, reprezentantul ministerului public dicta:
"Dispunem insa - considerand informatiile cele mai amanuntite, care unanim arata pe sfintia-sa parintele Nita din Dobrenii-de-plai ca pe un om cu cele mai frumoase calitati; considerand ca pe de alta parte progresele fizice si morale realizate, sub ingrijirea sfintiei sale, de catre minorul Mitu, supranumit "Boierul" - dispunem a ramanea sus mentionatul minor, in complecta lipsa de ascendenti, sub paza si raspunderea acestui meritos si caritabil preot".
Seara a fost masa mare la popa Nita. Domnul procuror a trebuit sa cedeze rugaciunilor tuturor si sa-si amane plecarea pe a doua zi. El "s-a crezut dator" sa faca la pranz cele mai sincere si mai calduroase laude sentimentelor umane ale parintelui "al carui exemplu nu s-ar putea indeajuns recomanda". Domnul procuror vorbea mult si frumos - era foarte vesel; diplomatul Cutiteiu zambea cu mult inteles facand preotului cu ochiul, pe cand acesta tinea intre genunchi pe Mitu si, cu gandul pe alta lume, il trecea incet cu mana prin parul balan si moale.
Unei femei ca preoteasa Sultana, asa de buna cu un copil sarman, strain, trebuia sa-i dea Dumnezeu o bucurie - si i-a dat-o: in acelasi an a avut o fetita... Dar ce bucurie! Multa bataie de cap si truda i-a trebuit ca s-o creasca - pentru ca era si un copil ciudat! De mirare cum dintr-o mama atat de blajina si supusa sa nasca asa fire!...
Aveau odata un vitel; il scosesera din necaz - se prapadise vaca si ramasese bietul fara tata... Cine-l ingrijea? - Ileana - sa fi fost p-atunci fetica de vreo doisprezece ani. Cine-l hranea? Cine se rugase cu cerul si cu pamantul de ma-sa s-o lase sa culce vitelul plapand cu ea in casa? - Ileana. Era o dragoste nemaipomenita. Intr-o dimineata insa, ea se scula bufnind: nu vrea sa vorbeasca nici cu mama nici cu tata; ei, ca parinti, vazand-o iar in toane rele, o ocarara! ea fugi in gradina. Aici s-apuca sa se joace ca de obicei cu Priian al mic: il prinse sa-l mangaie si, inclestandu-si dintii, il stranse tare de bot. Ori n-avea nici el chef de joc in dimineata aceea, ori il suparase prea tare semnul ei de dragoste, animalul se smuci si se departa tafnind. Era il chema - el n-asculta... Merse dupa el, el nu vru... Se rasti la el - Priian fugi... Si tot asa si iar asa... Incapatanarea lui crestea potrivit cu staruintele ei. Nu vrea si pace. Obosita, cu tot sangele-n obraji, tremurand de ciuda, ea se duse, lua o bucata de mamaliga si o barda si se-ntoarse iar... Cum o vazu venind, Priian se-nfipse in copite si barliga coada... Ea se apropie binisor-binisor... cu mana stanga intinsa, cu dreapta ascunsa la spate, spunand prietenului ei, care o necajise, vorbe mangaioase... El tinti asupra-i ochii mari si prosti si cu si fara incredere aruncandu-i din afundul narilor umede duhoarea dulce de lapte... Stete nemiscat... Fata inainta lin mana... Priian intinse botul fraged, dar, pana s-apuce bucatica, Ileana ii trase una cu sete in stuful cret din frunte; taisul se-nfipse adanc in osul inca necopt. Capul dragut al lui Priian se-neca in sange... Sarmanul se tavali si incepu sa zvacneasca grozav din picioare.
Mama o vazu venind intunecata si stropita de sange pe obraz, pe maini si piept.
- Ce e?
- Am taiat pe Priian in fundul gradinii.... Ai sa-ti arat!
Cand ajunsera, Priian se ispravise de tot.
- Haina, haina! striga mama... De ce?
- Iac-asa!
A batut-o rau; ea a rabdat - nici o vorba, nici o lacrima. Mama insa s-a vaicarat mult de mahnire si de grije...
Dar cand s-a suparat pe tat-sau si i-a trantit candela din cui si a umblat fugara trei zile pan padure, de nu mai stiau und' s-o caute?... Dar mai tarziu - fata mare! - cand, dintr-o vorba de nimica, a insfacat in brate pe Stanca Radii, si nici una nici alta, s-o arunce de sus de pe tapsan, unde se facea hora, de rapa?... Au trebuit doi flacai sa lupte s-o scape pe Stanca... Pacat de asa frumusete si mandrete de femeie sa fie asa de crunta si darje!
Pe biata preoteasa Sultana a chemat-o Maica Domnului de vreme... a plans-o mult barbatul pe blanda femeie, pe care o iubise atata pentru sufletul ei cel bun, pentru mila ei de sarmanul cules de pe drumuri.
Vaduvul nemangaiat si-a maritat fata curand dupa moartea nevestii: nu mai era de trai - trebuia odata capatuita.
E un om de treaba ginerele; dar e slab de inger... urat si moale de genunchi... vorbeste peltic... pricepe greu... Bun om, cumsecade... dar nu e ce-ar fi sa fie - mai ales pentru astfel de femeie, alt barbat trebuia.
Mitu a crescut mare si voinic... Astazi el este invatator in Dobreni. Parintele Nita a dorit mult sa-l aiba aproape si a izbutit sa-l permute aici de acum sase luni, ca sa-l poata insura si aseza..

Toate acestea trec acum prin mintea parintelui Nita, si de aceea batranul e foarte mahnit. Zadarnic lupta sa goneasca gandurile care-l framanta - cantecul de afara i le incurca si mai tare: Ileana fata lui, nevasta lui Matache, sade in curte cu barbia rezemata in mana si canta.
Ileana canta frumos, e stiuta; dar acuma caldura cantecului este deosebita; glasul ei arde. Omul, care invatase atatea, asculta muscandu-si buzele: el banuia... nu, intelegea bine ce putere a ridicat asa de inalt coardele cantaretii.
O melodie simpla si monotona, - dar cate intelesuri, cata pierzanie de suflet, cate fagaduieli fara margini si pofta oarba! Fata canta tineretele lui. Cantecul acela il lua in sus, ca pe niste aripi largi si puternice, si-l ducea indarat cu treizeci de ani... intorcandu-se de-acolo catre clipa de fata, numara el unul dupa altul exact toate belciugele ce-i facusera lantul vietii.
Cantecul Ileanii durea prea mult: nu mai era de suferit: trebuia nabusit. Tatal iesi pe prispa si-o chema brusc. Ea tacu si s-apropie.
- Ileano, Ileano! zise popa mustrator si fulgerand-o cu privirea. E pacat!
- Taica!
- E pacat, adauga popa si mai apasat. Rusine si pacat! si iesi pripit din ograda fara sa se uite inapoi.
El merse drept la invatator... Omul acesta scotea pe Ileana din minti... da, el!
Aci s-a urmat o scena foarte neplacuta: amare imputari de nerecunostinta deoparte, de alta protestari calduroase de nevinovatie. Tanarul jura ca n-au fost decat poate glume umflate de gura rau-voitoare a oamenilor sau mai bine a femeilor din sat, care daca nu barfesc, nu traiesc. Batranul tinea intr-una fara s-asculte, ca un barbat in toata firea nu se cuvine sa se rataceasca dupa o minte slaba de femeie. Si la urma scurt: o vointa hotarata pana la sange a impiedica rusinea si pacatul... Numaidecat invatatorul trebuia sa ceara permutarea in alt judet: preotul avea mijloace sa capete aprobarea imediata. Ii dedea o suma insemnata; ii gasea o fata buna sa-l insoare... il iubea ca pe un scump copil al lui... cu mult mai mult decat pe Ileana... S-asupra cuvintelor din urma batranul simtind ca-i scade energia, se grabi sa plece far-a mai raspunde la observatiile tanarului, care nu se stia sa merite aceasta izgonire.
Preotul porni spre casa; dar deodata se opri... un moment nehotarat... apoi isi intoarse pasii - nu vrea sa vaza pe Ileana... sa mearga la Cutiteiu... Nu ca doar avea sa-i spuie ceva, dar simtea nevoia sa nu fie singur.
Primarul era acasa. Batranii prieteni se asezara pe palimar... De mancare n-avea parintele pofta; dar un pahar de vin bun e bine oricand... Cutiteiu scoase din beci o cana cu spuma... Primarul era foarte vesel si fiindca nu-i era somn, ca de obicei, avea pofta de lafuri.
Intre un om si altul este adesea ca de la o stea la alta. Arde acolo un soare urias si dincolo altul. Printre invartitoare pulbere de lumi, un colos de flacari d-abia zareste pe celalalt ca o scanteie ce clipeste pierduta in negura fara fund... Ba cati inca nu se mai zaresc deloc si unul de altul nici macar nu banuiesc. Adesea tot asa se pricep oamenii intre ei si pot intelege unul altuia sufletul.
Steteau aci fata-n fata cei doi batrani si buni prieteni, dar era atat de nemasurata departarea dintre ei si aceasta reducea pentru Cutiteiu la proportii ce nici nu mai merita socotite spaimele parintelui. La urma urmelor, ce lucru mare si grozav?... E ceva sa se-ntample mai des si mai lesne?... Ce?... Se iubesc doi oameni tineri... Ei! s-apoi?... Lume nu e?
- Eu stiam de la-nceput ca o sa fie-ncurcatura, zise Cutiteiu cu zambetul lui obisnuit... Nici ca se putea altfel... Intai numai banuiam - acum mi-as pune capul... Stai sa vezi... Duminica vreo doua saptamani, nu stiu ce roboteam prin gradina... Numa ce sa-i vezi: venea amandoi dinspre garla, trecea pe langa gard si vorbea soptit... N-am putut auzi mai nimic... Atata doara mi s-a parut ca zicea ea: "Nu te crez!" da el zice: "O sa vezi!" Am sarit repede din gradina si pana s-ajunga ei pe linie, cum umbla domol si se tot oprea pe loc, le-am iesit inainte pe poarta... Se legana alaturi parca mergea pe o apa... Era sa treaca pe langa mine far' sa ma vaza.
"Buna dimineata, fina", zic; zice: "Sarut mana, nasule". "Da-ncotro?" "Mergeam si noi la biserica... Ne-am intalnit mai colea cu neica Mitu..." I-am tras cu ochiul, si zic: "Cale buna, fina". El a tacut si s-a facut rosu ca ardeiul; da ea, diavoloaica, a-nceput sa raza; zice: "Sarut mana, nasicule!" si-a plecat amandoi inainte.
M-am uitat lung dupa ei pana a intrat in curtea bisericii... asa mandri!... Ei! Ce sa mai vorbim degeaba, taica? Daca asa a facut Dumnezeu lumea noastra... Am zis si eu: asa da, asa-mi place si mie!...
...S-apoi, adica ce-ar fi - adaoga Cutiteiu dupa o scurta tacere - ce-ar fi sa-l lase pe parlitul de Matache si sa ia pe Mitu?
- Cat oi trai eu asta nu se poate, zise popa.
- Ce se potriveste!... De ce?
- Ca nu voi eu!... Si popa inghiti in sec si, simtindu-si gatul uscat, bau doua pahare unul dupa altul... s-apoi inca unul.
- Ei! asta-i... Or sa te intrebe si pe tine!... Si daca-i vorba, tot mai bine sa-i fie nevasta decat tiitoare... Uite popa cum se mira! parca-ntaia oara a vazut d-alde astea... Ce, ma, tu n-ai fost tanar niciodata? Nu ti s-a-ntamplat... Iaca mie, cum ma vezi, mi s-a-ntamplat... si inca la mine... a fost ca nelumea... Acuma poci sa-ti spui ca la un duhovnic, c-a trecut de mult... Eu ma-ndragisem de cumnata-mea...
Popa facu o miscare.
- Da, da, de nevasta lui frate-meu raposatul... Sa murim si ea si mai multe nu... Satul tot stia si frate-meu nimic... Bietul raposatul!... bun om, da prost! Parca-l impingea dracul sa m-ajute el. Tiu minte odata zor-nevoie sa ma duc si eu la targ cu ea, ca el avea treaba la deal... Bucuria noastra! Ma si suisem in caruta cu Smaranda, cand iacata maica-ta... Venise so luam si pe ea cu noi. Ce sa faci? Am luat-o... O zi intreaga n-a fost chip s-o ratacim pan targ..."
Taica ma dascalea pe-o parte, maica-ta pe alta... Si unul s-altul o pazea pe Smaranda... Unde sa te apropii? - Ce mi-a dat pacatu-n gand? Sa fug cu ea-n lume... Cine sa le fi spus... cum or fi aflat-o si p-asta... nu stiu... stiu numai atata ca m-a vandut alde taica - sa scape de mine si pe mine de pacat.
- Cum?
- Iaca lesne... M-am pomenit intr-o dimineata cu larma mare-n sat, chiote, tipete de muieri si copii... Ce e? Ce e? Alergau alesii cu ceausii sa prinza flacai la militie... N-apucasem sa-mi pui minteanul, si numa iaca Smaranda intr-un suflet: "Fugi Constandine! dupa tine umbla... fugi ca te ia!" Odata mi-a scaparat pan cap: "Tii! asta hotul de taica mi-a facut-o!" ca-mi spusese cu vreo cateva zile mai-nainte: "Ma, Constandine, tu ai fi bun de dorobant... ce nu vrei tu sa te bagi la militie?" "Acu, zic, tot ma ia ei incai..." Am apucat-o pe Smaranda s-am smucit-o inauntru-n odaie... Ti-ai gasit!... Nici n-am atins bine clanta, si iaca si taica cu toporul ridicat: "Ticalosilor, va trazneste Dumnezeu! va crap capul ca la niste caini!...".
Aia intrasera in curte... Ii dau branci batranului - Dumnezeu sa-l odihneasca! - cat colo, ies pe prispa si pui mana la brau pe prasele: "Ma! zic: al dintai de-o pune mana pe mine... ii vars matele!" s-o iau la fuga spre parleaz... Ei dupa mine. Un ceaus de dorobanti venea inainte mancand pamantul si-nvartea peste cap streangul... parca-l vaz s-acu nalt si spatos cat o namila. "Da-te!... nu te da!... tinea-aci!" Cand sa pui piciorul peste gard, mi-a si aruncat latul pe gat si m-a intors inapoi lat pe spate. M-am zbatut cat am putut... da-mi luase apa. Ce sa mai lupti cu beregata stransa-n streang! M-a legat cot la cot... si m-a dus...
- Ei si?
- Ei! si m-a dus. Cine era sa ma plateasca? taica?... M-a dus la tact si de acolo la oras... Am fugit odata cu gandul sa viu sa iau pe Smaranda si sa m-apuc de hotie. A pus mana pe mine, m-a batut si m-a inchis... Am sarit intr-o noapte peste zid... A prins de veste straja, s-a luat dupa mine si m-a impuscat in picior - s-acu am semnul... Mi-a tras o bataie strasnica... Am stat inchis multa vreme pana a venit sa ma scape - si cu ce cheltuiala! - cine te gandesti?... Bietul neica, fratina-meu!...
M-am intors acasa... Smaranda avea doi copii... fusese bolnava... se facuse urata... Cand ne-am vazut, ne-a apucat si pe mine si pe ea o rusine...
- Pe urma?
- Pe urma m-am casatorit si am trait cum ma stii... Bodaproste lui bietu taica: el m-a mantuit de pacat... ca dupa cum eram nebun, il faceam - il faceam si era facut...
Venise popa sa caute chipurile liniste la cumnatul Cutiteiu! Nu cu vin, cu otrava-l cinstise. Si de aceea se intorcea parintele intr-un tarziu cam pe doua carari, cautand o inspiratie luminoasa si neputand apuca in mintea-i turburata calea spre o hotarare. O oboseala nespusa, un fel de dezgust mai zdrobitor decat chiar deznadejdea apasa greu pe amandoi umerii batrani.
Care va sa zica el cerea o jertfa - stia deaminteri si el astea tot asa de bine ca si Cutiteiu - o jertfa care nu se da de bunavoie, care trebuie luata cu de-a sila... "Cu de-a sila!..." Si omul grabi pasul... Ajunse acasa, lua din fundul lazii si vari in san un pachet invelit intr-o basma, incaleca si porni... Cand rasarea soarele era departe.
Drumul a fost si scurt si lung de neastampar, scurt de ganduri... O sa se invoiasca prefectul?... Un invatator nu poate fi luat in armata... Cum sa propuie? ce sa zica? cum sa inceapa?... Dar daca n-o izbuti?... Daca nu s-o putea? Ei! numai sa vrea prefectul si se poate...
Prefectul era o veche cunostinta - procurorul de odinioara. Fost deputat, om bogat acuma, cu putere si influenta nemasurata... S-ar putea daca ar vrea el... In mana omului aceluia statea linistea calatorului. Acesta isi aducea aminte cat de bun fusese acela cu el... Da, dar acu nu mai era tanarul vesel de p-atunci, trebuia sa fie un om matur... Lucrul poate ca n-o sa mearga asa de usor ca aldata...
Si astfel, batandu-se cu socotelile calaretul se trezi inainte-i cu sclipeala turnurilor de tinichea din oras... Inca o fuga de cal... In sfarsit!
Intra pe aceeasi bariera pe unde acu mai bine de douazeci de ani iesise ducand in caruta comoara gasita langa altarul lui Sfantul Ion... Calaretul ocoli cu dinadinsul stradele principale si piata, nevoind sa mai vaza locurile ce fusese odinioara teatrul talentelor micului bufon.
Prefectul locuia la marginea orasului intr-o casa de jur imprejur cu o gradina mare... La prefectul era lume multa... Preotul astepta in sala. D-abia se asezase cu sfiala pe un colt de scaun si auzi deodata in o odaie de-alaturi un zgomot grozav: cearta, palme, buseli, tipete; usa odaii se deschise smucit, o slujnica urata si lalaie, ragind ca o bestie, cu nasul si gura pline de sange, iesi zapacita; dupa ea numaidecat, o dama mititica si uscata, cu capul plin de funde de hartie, fierband si spumegand, cu un cleste de soba in mana, si strigand: "S-o puie la cotet! la cotet!" Una dupa alta pierira-ntr-o clipa pe alta use.
Popa se ridica-n picioare mai mult de frica decat de respect. Pana sa-si dea bine seama de ce vazuse, auzi un hohot de ras strasnic si-apoi alte tipete, de astadata jalnice si sfasietoare - o femeie se chinuia parca sa-si dea sufletul. Usa se deschise inapoi, si un ungurean intra purtand in brate pe dama cu capul infasurat in hartii... Membrele-i erau intepenite, gatul si mijlocul strambe, fata ca varul, si din ochii ei mari, deschisi peste masura, se vedeau gogosile albe... Gemea si scrasnea din dinti. Slugoiul, ajutat de doua femei, o duse in odaia ei. Peste un moment, el iesi stergandu-se pe maini - il muscase.
- Ce e? indrazni popa aiurit.
- Iaca niste pacate!
Si fara multa staruinta, popa afla cat e de rea si de bolnava stapana casei, nevasta prefectului... O scorpie!... bate slugile pana la sange, le inteapa cu ace, le frige cu fierul de frizat rosit in spirt... si cand osteneste, o apuca: rade, plange, tipa si ramane ceasuri intregi teapana... Trebuie frecata cu perii aspre, batuta cu nuiele subtiri si afumata cu niste doftorii tari pana sa-si vie iar in fire.
Popa isi facu cruce si s-aseza la loc s-astepte. Tocmai tarziu, prefectul iesi sa conduca pana la scara un boier batran. Ispravind, dete cu ochii de preot care sta umilit in picioare. Din doua vorbe cei doi vechi cunoscuti se recunoscura. Preotul zise incet:
- As vrea, sa traiti, domnule prefect, sa va spui un foc al meu... intre patru ochi.... dar intre patru ochi...
Fiindca mai avea doi musafiri, prefectul pofti foarte politicos pe popa, cu toate protestarile de rigoare ale acestuia, in salonul de-alaturi si intra in birou sa expedieze pe cei doi.
Popa trecu in salon si se opri un moment la use... De mult nu mai intrase in asa apartament! de mult nu-i mai lovise vederile asa combinatie de forme si culori! Era in adevar minunat. Salonul da in gradina si reflexul copacilor, trecand prin perdelutele de ratea, dedea si mai mult farmec acestui interior si bogat si de gust.
Omul facu un popas, inaintand ca un calator intr-o vale plina de incantatoare amintiri pe care o revede deodata dupa o indelungata pribegire... Uimit, privi de jur imprejur; dar cand ajunse cu privirea in coltul unde batea-n plin lumina verzuie de la trei ferestre mari, calatorul ramase trasnit... Un strigat i se-neca in piept: ochii lui intalnisera cautaturile unui portret mare...

Era o aratare din alta lume - mai dulce, mai buna... fericita! Zambea cu acelasi zambet neuitat in care se amesteca multa blandete cu multa patima, atata inteligenta limpede cu atata oarba pornire... Batranul stete mult... mult inaintea ei, si, voind parca s-aprinza cu privirea lui ochii nemiscati de sus si sa-i faca sa clipeasca o data macar, macar o data, clatina din cap si sopti:
"Ei!... sa stii tu ce e acuma pe sufletul meu!"
- Poftim, parinte, zise prefectul.
Batranul tresari:
- Cine e? intreba el, intinzand mana spre chipul din perete si fara sa se uite la omul ce-l trezea asa de brusc din vis.
- Soacra-mea... mama nevesti-mi... O femeie nenorocita: a murit tanara, sarmana!
Batranul se intoarse machinal.
- Ei! ce e! spune-ti pasul, adaoga prefectul; poftim de sezi.
Popa sezu si tacu.
- Ai vreo pricina?... vreo daravera?... spune.
Popa nu zise nimic.
- Suntem singuri, n-ai nici o sfiala... Nu ne-aude nimeni... Spune, zise foarte binevoitor, desi cu oarecare nerabdare prefectul. Daca e posibil, te cunosc ce om esti, fac tot pentru sfintia-ta.
Batranul aluneca de pe scaun si cazu mototol pe covorul moale... Politaiul, care astepta afara ordine, era din norocire aci, gata la chemarea superiorului, sa ajute pe omul bolnav; l-a descheiat la gat, la san, la brau... l-a frecat cu otet la tample si la inima... Cand isi veni in fire, preotul era intins in birou pe canapea... Se incheie degraba, isi ceru iertaciune - era bolnav, batai de inima si ameteli - simtise cum il ia ca p-o apa, cum i se-ntuneca tot imprejur si cum adoarme... Se ridica, saluta si porni sa plece.
- Bine, nu mi-ai spus nimic, zise prefectul, facand semn politaiului sa iasa.
Politaiul iesi foarte multumit de serviciul umanitar ce realizase... Popa se cauta mereu in san, la brau, prin buzunare, fara sa spuie o vorba... Prefectul, obosit, zise:
- Ei! spune-mi odata...
- Am pierdut-o! raspunse popa naiv, saluta si iesi grabit.
Prefectul dete din umeri... Chema pe politai... Politaiul lipsea, dar trebuia sa se intoarca la moment; plecase in fuga mare - "uitase raportul de noapte la cantilerie!"
Oricat era de tanara Ileana, intelesese ca taica-sau citise in sufletul ei tot asa de bine ca-n cartile lui de la biserica...
Daca-i asa, care va sa zica stie si el... Si-apoi?... sa stie! Cine ce treaba are?... Frica?... de cine? de ce?... De Matache? tontul?... carpa?... O sa-l lase si pace buna: trai cu de-a-sila nu se poate. Cinste?... Vorbe. Rusine?... N-are. Da, sa stie tot satul!... I-ar parea rau sa nu stie lumea toata!... Are sa spuie chiar dansa... Da, pentru ca nu mai poate ascunde focul ce-o arde; trebuie odata sa-l dea afara... si cantecul si plansul pe-nfundate nu-i mai ajung pentru asta. Are sa iasa pe drum... nu; are sa mearga la biserica, cand o fi tot vileagul strans, o sa strige in gura mare ca-i plesneste inima de atata chin mut, ca fara omul asta innebuneste, omoara pe cine i-o iesi inainte si se strange singura de gat cu ghiarele ca o fiara nebuna!
Si cu mainile infipte in par, femeia isi legana ca de durere capul frumos intr-o parte si-n alta... De pan dosul caselor porni - asa de tarziu! - semnalul cunoscut: fiara nebuna dintr-o saritura fu de gatul prazii.
- Ci vino odata! gemu ea. De ce ma chinuiesti? Ce vrei? - sa mor? Zi tu ca vrei sa mor... Pe sufletul mamii din groapa - s-ajung sa ma gunoiesc la garduri pana or fugi si cainii de mine! sa-mi pice carnea putreda de pe oase! sa mi se macine oasele pana la maduva! jiganiile pamantului sa mi se-ncuibe in cosul pieptului si-n teasta capului: zi tu ca vrei sa mor... acusica, acilea, mor!
Ochii i se-nchisera, obrajii si gura ii inghetara, si cazu moale in bratele lui. Cand de suflarea barbatului femeia isi capata iar glasul, se puse sa-i spuie cat de nedrept se suparase el pe ea, cat de copilareasca si fara temei fusese cearta lor si cat suferise ea de lipsa lui.
...Se zbateau de mult unul in bratele altuia, cand se auzi portita trantita: sosea parintele calare. Amandoi ramasera nemiscati. Calatorul descalica, lua saua si dete drumul calului sa pasca... De departe, din fundul gradinii unde erau ei, se vazu fereastra de la odaia batranului luminandu-se.
"Sa stie el ca sunt aici, zise Ileana razand infundat si strangandu-se ca de teama langa Mitu, m-ar omori!"
Preotul stinsese lumina si se trantise pe pat sa-si adune gandurile si sa faca un plan nou, alta socoteala.
Desi obosit de atata drum calare, de-atatea, s-atatea; nu putea adormi... Incet-incet insa p-aci sa atipeasca. Era tocmai sa paseasca hotarul fericit dincolo de care gandurile scapa din stirea noastra ca sa alerge si sa-si topaie libere danturile bizare...
...El sari in sus.
...Umbla cineva pan curte... O usa se deschise si se-nchise in casele din fata ale fie-sii... Vorba tainica!... Batranul iesi repede... Nimic... S-auzea numai prin racoarea noptii rontaiala calului... Fusese o parere bolnava... Ocoli imprejurul caselor... Iar nimic... Bezna... Nici o miscare...
Batu la fereastra Ileanii... inca o data... mai tare... tare de tot... Nici un raspuns...
...Sa sparga usa! Se duse, lua toporul si se-ntoarse, dar cand pipai sa gaseasca clanta, dete cu mana de veriga: era pusa si incuiata cu lacatul... Nimeni!... Cu capul gol, cu pletele-i cenusii desfacute si lasate-n voia vantului, batranul iesi pe poarta in goana mare... La scoala incuiat cu lacatul... Indarat!... Era lumina la Ileana; se dezbraca sa se culce... Inapoi!... La scoala lumina!
El sui dintr-un pas cele trei trepte ale prispii si se uita pe fereastra: Mitu sta la masa cu capul rezemat pe mana... Frumusetea tanarului, privirile lui pierdute cine stie unde, aerul extatic care-i lumina capul incremenira pe omul de afara: acesta-si acoperi ochii sa nu mai vaza spaimantatoarea icoana. O clipa stete asa, apoi batu hotarat in usa, intra desfigurat, se infipse in prag si izbucni:
- Ce ai tu cu mine? ce? om fara suflet, fara lege si fara Dumnezeu!... Nu raspunzi... ai?... Te-am strans dupa drumuri, te-am incalzit la sanul meu; si tu vrei necinstea casei mele! tu vrei sa ma omori pe mine? Ce rau ti-am facut eu tie? Cu ce ti-am gresit? Spune: sa ma caiesc si sa ma ierti!... Iarta-ma!... Fie-ti mila de un biet pacatos de batran... Mitule, copilul meu!...
Si batranul cu parul despletit se tara in genunchi si lupta sa-i apuce si sa-i sarute mainile cu zorul...
- Parinte! zise tanarul tremurand si cautand sa-si scape mainile. Tu sa ma ierti pe mine... Iarta-ma!... Eu nu uit ce-ai fost pentru mine: nu voi sa-ti fac nici un rau, nici o rusine. Ea nu mai poate trai cu barbatu-sau... ea daca se desparte, eu... o iau.
- S-o iei tu?
- Da, eu; nu mai poci trai fara ea...
- Omule, ti-e sora!
- Pentru ca m-ai crescut.
- Nu!... ti-e sora buna!
- Cum?
- Tu esti copilul meu adevarat... Carnea mea!
- Parinte... vrei sa ma amagesti...
- Nu, nu te amagesc... Am gresit... am pacatuit, si Dumnezeu a vrut sa ma bata, si te-a trimis pe tine sa ma bati... Trebuia de mult sa-ti spui taina asta: erai tanar si eu eram duhovnic... ma puteam eu spovedi unui copil?... Dar atata dragoste cata ti-am purtat eu tie... niciodata n-ai inteles, n-ai banuit macar ca eu iti sunt tata cu adevarat?... Pentru ca n-ai inteles, iaca-ta viu eu, duhovnicul, la tine si ma spovedesc tie si te rog: nu-mi lasa sufletul in frica de moarte!... Daca simti ca nu poti birui pacatul care te taraste, pleaca, fugi departe: aici e iad si pentru tine si pentru ea si pentru mine!... Sa stiu eu numai unde esti... Lasa... tie o sa-ti treaca... o sa te-nsori cu o fata frumoasa... o sa ai copii... Lasa tot aici... si vine taica-tau bun sa traiasca langa tine si sa moara fericit, fara buba asta grozava care-mi roade inima!
Batranul se opri pentru ca nu mai putea. Mitu ascultase galben. Fara sa raspunza saruta mana preotului, care-l stranse ca si odinioara la piept stropindu-i capul cu lacrimi bogate si calde.
- Acu ma duc, taica, zise el; ma duc!
Si se duse.
De doua zile... Acu e a treia noapte de cand parasita anina la fereastra semnul stiut, stergarul innodat, degeaba... nu vine. Ea geme in chinurile asteptarii, nesigurantii, deznadejdii.
Bolnav printre straini?... Rapus?... Cu alta femeie?...
Sa-l caute? unde... Sa astepte? cat?... Sa moara? cum?
Unde e?... Unde?
E aici foarte aproape... Se-ntoarce din departari la locul lui... El a cugetat atata vreme pe drumuri, si-a ajuns sa vaza ca nu poate lasa pe nenorocita in necainta, fara sa-i zica o vorba, fara sa planga amandoi impreuna pacatul savarsit din nestiinta... Dar daca preotul, pentru cuvinte de bigotism sau eresuri sociale, o fi inventat o poveste de fantazie?... Calda speranta! dragostea lui atunci n-ar fi neiertata!... Dar daca ar fi adevarat?... Ei, si? La urma urmei el strica?... Ea? Soarta!... Si de aci o intreaga filosofie pagana, in fata careia orice e o inventie e eres, superstitie orice credinta.
Asa filosofand a sarit parleazul si trage cu urechea... Nu poate pasi inainte... i-e frica... Un moment voieste sa se intoarca si sa plece... acu pentru totdeauna... Pune piciorul pe parleaz... Dar se socoteste mai bine... Coboara iar indarat si sta tintuit pe loc... Sta pe loc de mult intre doua cai, fara sa poata intra nici pe una: trebuie tarat ca sa se urneasca... si are sa fie tarat.
Lumina de la fereastra parintelui s-a stins. Tanarul lasa sa mai treaca timp apoi face un pas intr-o parte ca sa vaza daca la Ileana e aprins... Nu e... Se apropie binisor. Cainele incepe sa latre... Omul il cheama soptit pe nume; animalul se gudura si se potoleste... Acum s-aprinde iar lumina la batranul. Tanarul se retrage langa parleaz. Preotul iese... merge la poarta... se-ntoarce, si Mitu il vede cum trece prin bataia luminii de la fereastra si se-ndreapta dupa caine, ca dupa o calauza, cercetand fundul gradinii. Usor, invatatorul trece afara peste gard si se pitula in dosul crucii mari de sub deal, la raspantie... Cainele sare si el si vine sa dea din coada pe langa cruce... Preotul se-ntoarce in casa si stinge iar lumina. A inceput acu o lupta asa de-ncordata, incat intre zvacnelile repezi ale inimii nu mai incape nici un moment pentru cainta... Cainele, gonit, ia drumul de ocol; omul sare inapoi in gradina... Ce face femeia? Sa fie barbatul acasa? Nu e probabil... caruta nu e-n sopron si-n grajd nici un zgomot... Lumina deodata la fereastra Ileanii... stergarul innodat... II asteapta. Inima-n dinti!... si freaca cu mana pe usa foarte discret.
Un tipat nabusit inauntru... Ileana sufla-n lumanare si iese. Tremura scuturata din rarunchi de friguri... Ea il taraste in gradina la locul stiut, unde de-atata vreme asteapta velinta intinsa. Femeia se acata de gatul lui... El o strange-n brate cu putere si da sa-si apropie buzele de ale ei... dar il cuprinde un fior de groaza s-o impinge departe.
Acum porneste potopul ei de vorbe - juraminte, blesteme fara sir, dar pline de inteles; banuieli de necredinta... teama de satiu... amenintari de crima si sinucidere... plansete si rugaciuni de milostivire. El rateaza grav cuvantarea ei monstruoasa... si spune tot, tot... Ea ramane-ntai inlemnita... apoi incepe sa raza inecat si din ce in ce mai nervos si mai nervos, pana cand izbucneste cu hohot si, lovindu-l brutal peste bratul vanjos, pe care i-l apuca si-l striveste sub degete:
- Prostule! A ras de tine!... Ai crezut? Nu-i adevarat! Minte!
Si se napusteste asupra lui si-l ingenuche jos la pamant...
O spranceana alburie se iveste pe coama dealului de catre rasarit... Pe langa crucea din raspantie scartaie roatele carutelor ce pleaca din vreme sa nu le ajunga zaduful pe drum... Mitu tresare din somn.
- Se face ziua, Ileano! scoala degrab!
Sprinceana alba creste si alte roate venind din deal la vale se aud apropiandu-se... o doina din frunza, cantec de drumet fara griji... si vorba... Tanarul ridica femeia de jos s-o ajuta, cum era ametita, sa ajunga pana la usa casii...
E grea despartirea... O sa fie chiar peste putinta!
...Batranul a dormit rau: bataile inimii l-au desteptat prea de multe ori... Se ridica nabusit din pat; ii trebuie aer: merge sa deschiza fereastra, da perdeluta intr-o parte, si i se nazareste ca vede-n pragul din fata doua umbre albe ce vor parca sa se topeasca una-ntr-alta... Se sterge la ochi si se uita mai bine... Da!... Ia pusca din cui si iese-n prag:
- Cine-i?
O flacara roscata, un trosnet, la care raspunde imprelung deal dupa deal - Mitu a picat fulgerat.
- Ce-ai facut, nebunule?! racneste femeia si porneste un pas.
A doua teava! Ileana cade in genunchi... se zbuciuma in zadar sa se scoale... Vrea sa strige... o galgaitura de sange o podideste pe gura... Se moaie de la junghietura si tarandu-se cat colo, se aseaza de-a binelea.
Popa arunca jos pusca, a carei guri tot fumega mirosul necacios de silitra... Trece gardul, suie in clopotnita, se atarna cu amandoua mainile de funiile de tei si-ncepe sa le smuceasca cu o inalta energie: cele trei clopote mici si sarace se pornesc deodata sa tipe si sa se vaiete cu o jale nebuneasca...
Se strange multa lume.
Popa ia de mana pe Cutiteiu si porneste urmat de obstea satului. El merge cu toti la locul unde zac cei doi copii nenorociti... Spranceana mica alburie cata vreme s-au jelit clopotele s-a facut trandafirie si mare.
- Eu i-am impuscat, zice batranul linistit... Intai pe el si pe urma pe ea... Da, eu!
Si se-ntoarce sa-i priveasca... Ileana a adormit, strangand in brate genunchii lui frate-sau... Popa se apleaca la ea:
- Nu asa, catea! zice el zambind crud... Nu asa, ca-i pacat!
Si desclestandu-i mainile calde inca, o da greoi mai la o parte... A zburat in sfarsit surasul intelept de pe chipul prietenului Cutiteiu... Omul isi acopere prosteste buzele invinetite cu o mana, cu alta ochii uzi... Toti stau cu capul gol... Nici o suflare...
Popa se ridica, se-ntoarce spre multime cu privirea tinta si-nfricosat de-ngrijata.
-Inima!... zice el. I...! si se culca sa doarma somnu-al bun langa copiii sai.
